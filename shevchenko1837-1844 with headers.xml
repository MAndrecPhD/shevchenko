<?xml version="1.0" encoding="UTF-8"?>
<!DOCTYPE TEI PUBLIC "-//TEI P5//DTD Main Document Type//EN" "tei_all.dtd">
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>
          <!-- supply a title -->
        </title>
      </titleStmt>
      <publicationStmt>
        <p>
          <!-- supply publication information -->
        </p>
      </publicationStmt>
      <sourceDesc>
        <p>
          <!-- supply information about the source -->
        </p>
      </sourceDesc>
    </fileDesc>
  </teiHeader>
  <text>
    <body>
      <div1 type="poem">
        <head>ПРИЧИННА</head>
        <docDate>1837</docDate>
        <lg type="stanza">
          <l>Реве та стогне Дніпр широкий,</l>
          <l>Сердитий вітер завива,</l>
          <l>Додолу верби гне високі,</l>
          <l>Горами хвилю підійма.</l>
          <l>І блідний місяць на ту пору</l>
          <l>Із хмари де-де виглядав,</l>
          <l>Неначе човен в синім морі</l>
          <l>То виринав, то потопав.</l>
          <l>Ще треті півні не співали,</l>
          <l>Ніхто нігде не гомонів,</l>
          <l>Сичі в гаю перекликались,</l>
          <l>Та ясен раз у раз скрипів.</l>
        </lg>
        <lg type="stanza">
          <l>В таку добу під горою,</l>
          <l>Біля того гаю,</l>
          <l>Що чорніє над водою,</l>
          <l>Щось біле блукає.</l>
          <l>Може, вийшла русалонька</l>
          <l>Матері шукати,</l>
          <l>А може, жде козаченька,</l>
          <l>Щоб залоскотати.</l>
          <l>Не русалонька блукає:</l>
          <l>То дівчина ходить,</l>
          <l>Й сама не зна (бо причинна),</l>
          <l>Що такеє робить.</l>
          <l>Так ворожка поробила,</l>
          <l>Щоб менше скучала,</l>
          <l>Щоб, бач, ходя опівночі,</l>
          <l>Спала й виглядала</l>
          <l>Козаченька молодого,</l>
          <l>Що торік покинув.</l>
          <l>Обіщався вернутися, </l>
          <l>Та, мабуть, і згинув!</l>
          <l>Не китайкою покрились</l>
          <l>Козацькії очі,</l>
          <l>Не вимили біле личко</l>
          <l>Слізоньки дівочі:</l>
          <l>Орел вийняв карі очі</l>
          <l>На чужому полі,</l>
          <l>Біле тіло вовки з’їли — </l>
          <l>Така його доля.</l>
          <l>Дарма щоніч дівчинонька</l>
          <l>Його виглядає.</l>
          <l>Не вернеться чорнобривий</l>
          <l>Та й не привітає,</l>
          <l>Не розплете довгу косу,</l>
          <l>Хустку не зав’яже,</l>
          <l>Не на ліжко, в домовину</l>
          <l>Сиротою ляже!</l>
        </lg>
        <lg type="stanza">
          <l>Така її доля... О Боже мій милий!</l>
          <l>За що ж ти караєш ЇЇ, молоду?</l>
          <l>За те, що так щиро вона полюбила</l>
          <l>Козацькії очі?.. Прости сироту!</l>
          <l>Кого ж їй любити? Ні батька, ні неньки,</l>
          <l>Одна, як та пташка в далекім краю.</l>
          <l>Пошли ж ти їй долю — вона молоденька,</l>
          <l>Бо люде чужії її засміють.</l>
          <l>Чи винна ж голубка, що голуба любить?</l>
          <l>Чи винен той голуб, що сокіл убив?</l>
          <l>Сумує, воркує, білим світом нудить,</l>
          <l>Літає, шукає, дума — заблудив.</l>
          <l>Щаслива голубка: високо літає,</l>
          <l>Полине до Бога — милого питать.</l>
          <l>Кого ж сиротина, кого запитає,</l>
          <l>І хто їй розкаже, і хто теє знає,</l>
          <l>Де милий ночує: чи в темному гаю,</l>
          <l>Чи в бистрім Дунаю коня напова,</l>
          <l>Чи, може, з другою, другую кохає,</l>
          <l>Її, чорнобриву, уже забува?</l>
          <l>Якби-то далися орлинії крила,</l>
          <l>За синім би морем милого знайшла;</l>
          <l>Живого б любила, другу б задушила,</l>
          <l>А до неживого у яму б лягла.</l>
          <l>Не так серце любить, щоб з ким поділиться,</l>
          <l>Не так воно хоче, як Бог нам дає: </l>
          <l>Воно жить не хоче, не хоче журиться.</l>
          <l>«Журись», — каже думка, жалю завдає.</l>
          <l>О Боже мій милий! така твоя воля,</l>
          <l>Таке її щастя, така її доля!</l>
        </lg>
        <lg type="stanza">
          <l>Вона все ходить, з уст ні пари.</l>
          <l>Широкий Дніпр не гомонить:</l>
          <l>Розбивши вітер чорні хмари</l>
          <l>Ліг біля моря одпочить.</l>
          <l>А з неба місяць так і сяє;</l>
          <l>І над водою, і над гаєм,</l>
          <l>Кругом, як в усі, все мовчить.</l>
          <l>Аж гульк — з Дніпра повиринали</l>
          <l>Малії діти, сміючись.</l>
          <l>«Ходімо гріться! — закричали. — </l>
          <l>Зійшло вже сонце!» (Голі скрізь;</l>
          <l>З осоки коси, бо дівчата).</l>
          <l>. . . . . . . . . . . . . . . . . . . . . . .</l>
          <l>«Чи всі ви тута? — кличе мати. — </l>
          <l>Ходім шукати вечерять.</l>
          <l>Пограємось, погуляймо</l>
          <l>Та пісеньку заспіваймо:</l>
          <l>Ух! Ух!</l>
          <l>Солом’яний дух, дух!</l>
          <l>Мене мати породила,</l>
          <l>Нехрещену положила.</l>
          <l>Місяченьку!</l>
          <l>Наш голубоньку!</l>
          <l>Ходи до нас вечеряти:</l>
          <l>У нас козак в очереті,</l>
          <l>В очереті, в осоці,</l>
          <l>Срібний перстень на руці;</l>
          <l>Молоденький, чорнобровий,</l>
          <l>Знайшли вчора у діброві.</l>
          <l>Світи довше в чистім полі,</l>
          <l>Щоб нагулятись доволі.</l>
          <l>Поки відьми ще літають,</l>
          <l>Поки півні не співають,</l>
          <l>Посвіти нам... Он щось ходить!</l>
          <l>Он під дубом щось там робить.</l>
          <l>Ух! Ух!</l>
          <l>Солом’яний дух, дух!</l>
          <l>Мене мати породила,</l>
          <l>Нехрещену положила». </l>
          <l>Зареготались нехрещені...</l>
          <l>Гай обізвався; галас, зик.</l>
          <l>Орда мов ріже. Мов скажені,</l>
          <l>Летять до дуба... Нічичирк...</l>
          <l>Схаменулись нехрещені,</l>
          <l>Дивляться — мелькає,</l>
          <l>Щось лізе вверх по стовбуру</l>
          <l>До самого краю.</l>
          <l>Ото ж тая дівчинонька,</l>
          <l>Що сонна блудила:</l>
          <l>Отаку-то їй причину</l>
          <l>Ворожка зробила!</l>
          <l>На самий верх на гіллячці</l>
          <l>Стала... В серце коле!</l>
          <l>Подивилась на всі боки</l>
          <l>Та й лізе додолу.</l>
          <l>Кругом дуба русалоньки</l>
          <l>Мовчки дожидали;</l>
          <l>Взяли її, сердешную,</l>
          <l>Та й залоскотали.</l>
          <l>Довго, довго дивовались</l>
          <l>На її уроду...</l>
          <l>Треті півні: кукуріку! — </l>
          <l>Шелеснули в воду.</l>
        </lg>
        <lg type="stanza">
          <l>Защебетав жайворонок,</l>
          <l>Угору летючи;</l>
          <l>Закувала зозуленька,</l>
          <l>На дубу сидячи;</l>
          <l>Защебетав соловейко — </l>
          <l>Пішла луна гаєм;</l>
          <l>Червоніє за горою;</l>
          <l>Плугатир співає.</l>
          <l>Чорніє гай над водою,</l>
          <l>Де ляхи ходили;</l>
          <l>Засиніли понад Дніпром</l>
          <l>Високі могили;</l>
          <l>Пішов шелест по діброві;</l>
          <l>Шепчуть густі лози.</l>
          <l>А дівчина спить під дубом</l>
          <l>При битій дорозі.</l>
          <l>Знать, добре спить, що не чує,</l>
          <l>Як кує зозуля, </l>
          <l>Що не лічить, чи довго жить...</l>
          <l>Знать, добре заснула.</l>
        </lg>
        <lg type="stanza">
          <l>А тим часом із діброви</l>
          <l>Козак виїзжає;</l>
          <l>Під ним коник вороненький</l>
          <l>Насилу ступає.</l>
          <l>«Ізнемігся, товаришу!</l>
          <l>Сьогодні спочинем:</l>
          <l>Близько хата, де дівчина</l>
          <l>Ворота одчинить.</l>
          <l>А може, вже одчинила — </l>
          <l>Не мені, другому...</l>
          <l>Швидче, коню, швидче, коню,</l>
          <l>Поспішай додому!»</l>
          <l>Утомився вороненький,</l>
          <l>Іде, спотикнеться, — </l>
          <l>Коло серця козацького</l>
          <l>Як гадина в’ється.</l>
          <l>«Ось і дуб той кучерявий...</l>
          <l>Вона! Боже милий!</l>
          <l>Бач, заснула, виглядавши,</l>
          <l>Моя сизокрила!»</l>
          <l>Кинув коня та до неї:</l>
          <l>«Боже ти мій, Боже!»</l>
          <l>Кличе її та цілує...</l>
          <l>Ні, вже не поможе!</l>
          <l>«За що ж вони розлучили</l>
          <l>Мене із тобою?»</l>
          <l>Зареготавсь, розігнався — </l>
          <l>Та в дуб головою!</l>
        </lg>
        <lg type="stanza">
          <l>Ідуть дівчата в поле жати</l>
          <l>Та, знай, співають ідучи,</l>
          <l>Як провожала сина мати,</l>
          <l>Як бивсь татарин уночі.</l>
          <l>Ідуть — під дубом зелененьким</l>
          <l>Кінь замордований стоїть,</l>
          <l>А біля його молоденький</l>
          <l>Козак та дівчина лежить.</l>
          <l>Цікаві (нігде правди діти)</l>
          <l>Підкралися, щоб ізлякать;</l>
          <l>Коли подивляться, що вбитий, — </l>
          <l>З переполоху ну втікать! </l>
          <l>Збиралися подруженьки,</l>
          <l>Слізоньки втирають;</l>
          <l>Збиралися товариші</l>
          <l>Та ями копають;</l>
          <l>Прийшли попи з корогвами,</l>
          <l>Задзвонили дзвони.</l>
          <l>Поховали громадою</l>
          <l>Як слід, по закону,</l>
          <l>Насипали край дороги</l>
          <l>Дві могили в житі.</l>
          <l>Нема кому запитати,</l>
          <l>За що їх убито.</l>
          <l>Посадили над козаком</l>
          <l>Явір та ялину,</l>
          <l>А в головах у дівчини</l>
          <l>Червону калину.</l>
          <l>Прилітає зозуленька</l>
          <l>Над ними кувати;</l>
          <l>Прилітає соловейко</l>
          <l>Щоніч щебетати;</l>
          <l>Виспівує та щебече,</l>
          <l>Поки місяць зійде,</l>
          <l>Поки тії русалоньки</l>
          <l>З Дніпра грітись вийдуть.</l>
        </lg>
      </div1>
      <div1 type="poem">
        <head>ДУМКА («Тече вода в синє море...»)</head>
        <docDate>1838</docDate>
        <lg type="stanza">
          <l>Тече вода в синє море,</l>
          <l>Та не витікає,</l>
          <l>Шука козак свою долю,</l>
          <l>А долі немає.</l>
          <l>Пішов козак світ за очі;</l>
          <l>Грає синє море,</l>
          <l>Грає серце козацькеє,</l>
          <l>А думка говорить:</l>
          <l>«Куди ти йдеш, не спитавшись?</l>
          <l>На кого покинув</l>
          <l>Батька, неньку старенькую,</l>
          <l>Молоду дівчину?</l>
          <l>На чужині не ті люде — </l>
          <l>Тяжко з ними жити!</l>
          <l>Ні з ким буде поплакати,</l>
          <l>Ні поговорити».</l>
        </lg>
        <lg type="stanza">
          <l>Сидить козак на тім боці,</l>
          <l>Грає синє море.</l>
          <l>Думав, доля зустрінеться — </l>
          <l>Спіткалося горе.</l>
          <l>А журавлі летять собі</l>
          <l>Додому ключами.</l>
          <l>Плаче козак — шляхи биті</l>
          <l>Заросли тернами. </l>
        </lg>
      </div1>
      <div1 type="poem">
        <head>ДУМКА («Вітре буйний, вітре буйний!..»)</head>
        <docDate>1838</docDate>
        <lg type="stanza">
          <l>Вітре буйний, вітре буйний!</l>
          <l>Ти з морем говориш,</l>
          <l>Збуди його, заграй ти з ним,</l>
          <l>Спитай синє море.</l>
          <l>Воно знає, де мій милий,</l>
          <l>Бо його носило,</l>
          <l>Воно скаже, синє море,</l>
          <l>Де його поділо.</l>
          <l>Коли милого втопило,</l>
          <l>Розбий синє море;</l>
          <l>Піду шукать миленького,</l>
          <l>Втоплю своє горе,</l>
          <l>Втоплю свою недоленьку,</l>
          <l>Русалкою стану,</l>
          <l>Пошукаю в чорних [хвилях],</l>
          <l>На дно моря кану.</l>
          <l>Найду його, пригорнуся,</l>
          <l>На серці зомлію.</l>
          <l>Тогді, хвиле, неси з милим,</l>
          <l>Куди вітер віє!</l>
          <l>Коли ж милий на тім боці,</l>
          <l>Буйнесенький, знаєш,</l>
          <l>Де він ходить, що він робить,</l>
          <l>Ти з ним розмовляєш.</l>
          <l>Коли плаче, то й я плачу,</l>
          <l>Коли ні — співаю,</l>
          <l>Коли ж згинув чорнобривий,</l>
          <l>То й я погибаю.</l>
          <l>Тогді неси мою душу</l>
          <l>Туди, де мій милий,</l>
          <l>Червоною калиною</l>
          <l>Постав на могилі. </l>
          <l>Буде легше в чужім полі</l>
          <l>Сироті лежати,</l>
          <l>Буде над ним його мила</l>
          <l>Квіткою стояти.</l>
          <l>І квіткою, й калиною</l>
          <l>Цвісти над ним буду,</l>
          <l>Щоб не пекло чуже сонце,</l>
          <l>Не топтали люде.</l>
          <l>Я ввечері посумую,</l>
          <l>А вранці поплачу,</l>
          <l>Зійде сонце — утру сльози,</l>
          <l>Ніхто й не побачить.</l>
          <l>Вітре буйний, вітре буйний!</l>
          <l>Ти з морем говориш,</l>
          <l>Збуди його, заграй ти з ним,</l>
          <l>Спитай синє море...</l>
        </lg>
      </div1>
      <div1 type="poem">
        <head>ДУМКА («Тяжко-важко в світі жити...»)</head>
        <docDate>1838</docDate>
        <lg type="stanza">
          <l>Тяжко-важко в світі жити</l>
          <l>Сироті без роду,</l>
          <l>Нема куди прихилиться — </l>
          <l>Хоч з гори та в воду.</l>
          <l>Утопився б молоденький,</l>
          <l>Щоб не нудить світом,</l>
          <l>Утопився б — тяжко жити,</l>
          <l>А нема де дітись.</l>
          <l>В того доля ходить полем,</l>
          <l>Колоски збирає,</l>
          <l>А моя десь, ледащиця,</l>
          <l>За морем блукає.</l>
          <l>Добре тому багатому,</l>
          <l>Його люди знають,</l>
          <l>А зо мною зострінуться — </l>
          <l>Мов недобачають.</l>
          <l>Багатого губатого</l>
          <l>Дівчина шанує,</l>
          <l>Надо мною, сиротою,</l>
          <l>Сміється, кепкує.</l>
          <l>Чи я ж тобі не вродливий,</l>
          <l>Чи не в тебе вдався,</l>
          <l>Чи не люблю тебе щиро,</l>
          <l>Чи з тебе сміявся?</l>
          <l>Люби ж собі, моє серце,</l>
          <l>Люби, кого знаєш,</l>
          <l>Та не смійся надо мною,</l>
          <l>Як коли згадаєш.</l>
          <l>А я піду на край світа,</l>
          <l>На чужій сторонці </l>
          <l>Найду кращу або згину,</l>
          <l>Як той лист на сонці.</l>
          <l>Пішов козак, сумуючи,</l>
          <l>Нікого не кинув.</l>
          <l>Шукав долі в чужім полі</l>
          <l>Та там і загинув.</l>
          <l>Умираючи, дивився,</l>
          <l>Де сонечко сяє.</l>
          <l>Тяжко-важко умирати</l>
          <l>У чужому краю...</l>
        </lg>
      </div1>
      <div1 type="poem">
        <head>ДУМКА («Нащо мені чорні брови...»)</head>
        <docDate>1838</docDate>
        <lg type="stanza">
          <l>Нащо мені чорні брови,</l>
          <l>Нащо карі очі,</l>
          <l>Нащо літа молодії,</l>
          <l>Веселі, дівочі?</l>
          <l>Літа мої молодії</l>
          <l>Марно пропадають,</l>
          <l>Очі плачуть, чорні брови</l>
          <l>Од вітру линяють.</l>
          <l>Серце в’яне, нудить світом,</l>
          <l>Як пташка без волі.</l>
          <l>Нащо ж мені краса моя,</l>
          <l>Коли нема долі?</l>
          <l>Тяжко мені сиротою</l>
          <l>На сім світі жити;</l>
          <l>Свої люде — як чужії,</l>
          <l>Ні з ким говорити;</l>
          <l>Нема кому розпитати,</l>
          <l>Чого плачуть очі;</l>
          <l>Нема кому розказати,</l>
          <l>Чого серце хоче,</l>
          <l>Чого серце, як голубка,</l>
          <l>День і ніч воркує;</l>
          <l>Ніхто його не питає,</l>
          <l>Не знає, не чує.</l>
          <l>Чужі люде не спитають — </l>
          <l>Та й нащо питати?</l>
          <l>Нехай плаче сиротина,</l>
          <l>Нехай літа тратить!</l>
          <l>Плач же, серце, плачте, очі,</l>
          <l>Поки не заснули,</l>
          <l>Голосніше, жалібніше,</l>
          <l>Щоб вітри почули,</l>
          <l>Щоб понесли буйнесенькі</l>
          <l>За синєє море</l>
          <l>Чорнявому зрадливому</l>
          <l>На лютеє горе!</l>
        </lg>
      </div1>
      <div1 type="poem">
        <head>ТАРАСОВА НІЧ</head>
        <docDate>1838</docDate>
        <lg type="stanza">
          <l>На розпутті кобзар сидить</l>
          <l>Та на кобзі грає,</l>
          <l>Кругом хлопці та дівчата,</l>
          <l>Як мак процвітає.</l>
          <l>Грає кобзар, виспівує,</l>
          <l>Вимовля словами,</l>
          <l>Як москалі, орда, ляхи</l>
          <l>Бились з козаками,</l>
          <l>Як збиралась громадонька</l>
          <l>В неділеньку вранці,</l>
          <l>Як ховали козаченька</l>
          <l>В зеленім байраці.</l>
          <l>Грає кобзар, виспівує,</l>
          <l>Аж лихо сміється...</l>
        </lg>
        <lg type="stanza">
          <l>«Була колись Гетьманщина,</l>
          <l>Та вже не вернеться!..</l>
        </lg>
        <lg type="stanza">
          <l>Встає хмара з-за Лиману,</l>
          <l>А другая з поля,</l>
          <l>Зажурилась Україна — </l>
          <l>Така її доля!</l>
          <l>Зажурилась, заплакала,</l>
          <l>Як мала дитина.</l>
          <l>Ніхто її не рятує...</l>
          <l>Козачество гине,</l>
          <l>Гине слава, батьківщина,</l>
          <l>Немає де дітись.</l>
          <l>Виростають нехрещені</l>
          <l>Козацькії діти,</l>
          <l>Кохаються невінчані,</l>
          <l>Без попа ховають,</l>
          <l>Запродана жидам віра,</l>
          <l>В церкву не пускають!</l>
          <l>Як та галич поле криє,</l>
          <l>Ляхи, уніяти</l>
          <l>Налітають — нема кому</l>
          <l>Порадоньки дати.</l>
          <l>Обізвався Наливайко — </l>
          <l>Не стало кравчини!</l>
          <l>Обізвавсь козак Павлюга — </l>
          <l>За нею полинув!</l>
          <l>Обізвавсь Тарас Трясило</l>
          <l>Гіркими сльозами:</l>
          <l>«Бідна моя Україно,</l>
          <l>Стоптана ляхами!</l>
          <l>Україно, Україно!</l>
          <l>Ненько моя, ненько!</l>
          <l>Як згадаю тебе, краю,</l>
          <l>Заплаче серденько...</l>
          <l>Де поділось козачество,</l>
          <l>Червоні жупани?</l>
          <l>Де поділась доля-воля?</l>
          <l>Бунчуки? Гетьмани?</l>
          <l>Де поділося? Згоріло?</l>
          <l>А чи затопило</l>
          <l>Синє море твої гори,</l>
          <l>Високі могили?..</l>
          <l>Мовчать гори, грає море,</l>
          <l>Могили сумують,</l>
          <l>А над дітьми козацькими</l>
          <l>Поляки панують.</l>
          <l>Грай же, море, мовчіть, гори,</l>
          <l>Гуляй, буйний, полем — </l>
          <l>Плачте, діти козацькії,</l>
          <l>Така ваша доля!»</l>
        </lg>
        <lg type="stanza">
          <l>Обізвавсь Тарас Трясило</l>
          <l>Віру рятовати,</l>
          <l>Обізвався, орел сизий,</l>
          <l>Та й дав ляхам знати!</l>
          <l>Обізвався пан Трясило:</l>
          <l>«А годі журиться!</l>
          <l>А ходім лиш, пани-брати,</l>
          <l>З поляками биться!»</l>
        </lg>
        <lg type="stanza">
          <l>Вже не три дні, не три ночі</l>
          <l>Б’ється пан Трясило.</l>
          <l>Од Лимана до Трубайла</l>
          <l>Трупом поле крилось. </l>
          <l>Ізнемігся козаченько,</l>
          <l>Тяжко зажурився,</l>
          <l>А поганий Конецпольський</l>
          <l>Дуже звеселився.</l>
          <l>Зібрав шляхту всю докупи</l>
          <l>Та й ну частовати.</l>
          <l>Зібрав Тарас козаченьків</l>
          <l>Поради прохати.</l>
          <l>«Отамани товариші,</l>
          <l>Брати мої, діти!</l>
          <l>Дайте мені порадоньку,</l>
          <l>Що будем робити?</l>
          <l>Бенкетують вражі ляхи</l>
          <l>Наше безголов’я».</l>
          <l>«Нехай собі бенкетують,</l>
          <l>Нехай на здоров’я!</l>
          <l>Нехай, кляті, бенкетують,</l>
          <l>Поки сонце зайде,</l>
          <l>А ніч-мати дасть пораду — </l>
          <l>Козак ляха знайде».</l>
        </lg>
        <lg type="stanza">
          <l>Лягло сонце за горою,</l>
          <l>Зірки засіяли,</l>
          <l>А козаки, як та хмара,</l>
          <l>Ляхів обступали.</l>
          <l>Як став місяць серед неба,</l>
          <l>Ревнула гармата,</l>
          <l>Прокинулись ляшки-панки — </l>
          <l>Нікуди втікати!</l>
          <l>Прокинулись ляшки-панки</l>
          <l>Та й не повставали.</l>
          <l>Зійшло сонце — ляшки-панки</l>
          <l>Покотом лежали.</l>
        </lg>
        <lg type="stanza">
          <l>Червоною гадюкою</l>
          <l>Несе Альта вісті,</l>
          <l>Щоб летіли круки з поля</l>
          <l>Ляшків-панків їсти.</l>
          <l>Налетіли чорні круки</l>
          <l>Вельможних будити,</l>
          <l>Зібралося козачество</l>
          <l>Богу помолитись.</l>
          <l>Закрякали чорні круки,</l>
          <l>Виймаючи очі. Заспівали козаченьки</l>
          <l>Пісню тії ночі,</l>
          <l>Тії ночі кривавої,</l>
          <l>Що славою стала</l>
          <l>Тарасові, козачеству,</l>
          <l>Ляхів що приспала.</l>
        </lg>
        <lg type="stanza">
          <l>Над річкою, в чистім полі,</l>
          <l>Могила чорніє,</l>
          <l>Де кров текла козацькая,</l>
          <l>Трава зеленіє.</l>
          <l>Сидить ворон на могилі</l>
          <l>Та з голоду кряче...</l>
          <l>Згада козак Гетьманщину,</l>
          <l>Згада та й заплаче!</l>
          <l>Було колись, панували,</l>
          <l>Та більше не будем!..</l>
          <l>Тії слави козацької</l>
          <l>Повік не забудем!..»</l>
        </lg>
        <lg type="stanza">
          <l>Умовк кобзар, сумуючи:</l>
          <l>Щось руки не грають.</l>
          <l>Кругом хлопці та дівчата</l>
          <l>Слізоньки втирають.</l>
          <l>Пішов кобзар по улиці — </l>
          <l>З журби як заграє!</l>
          <l>Кругом хлопці навприсядки,</l>
          <l>А він вимовляє:</l>
          <l>«Нехай буде отакечки!</l>
          <l>Сидіть, діти, у запічку,</l>
          <l>А я з журби та до шинку,</l>
          <l>А там найду свою жінку,</l>
          <l>Найду жінку, почастую,</l>
          <l>З вороженьків покепкую».</l>
        </lg>
      </div1>
      <div1 type="poem">
        <head>НА ВІЧНУ ПАМ’ЯТЬ КОТЛЯРЕВСЬКОМУ</head>
        <docDate>1838</docDate>
        <lg type="stanza">
          <l>Сонце гріє, вітер віє</l>
          <l>З поля на долину,</l>
          <l>Над водою гне з вербою</l>
          <l>Червону калину,</l>
          <l>На калині одиноке</l>
          <l>Гніздечко гойдає.</l>
          <l>А де ж дівся соловейко?</l>
          <l>Не питай, не знає.</l>
          <l>Згадай лихо, та й байдуже...</l>
          <l>Минулось... Пропало...</l>
          <l>Згадай добре — серце в’яне,</l>
          <l>Чому не осталось?</l>
          <l>Отож гляну та згадаю:</l>
          <l>Було, як смеркає,</l>
          <l>Защебече на калині — </l>
          <l>Ніхто не минає.</l>
          <l>Чи багатий, кого доля,</l>
          <l>Як мати дитину,</l>
          <l>Убирає, доглядає,</l>
          <l>Не мине калину.</l>
          <l>Чи сирота, що до світа</l>
          <l>Встає працювати,</l>
          <l>Опиниться, послухає,</l>
          <l>Мов батько та мати</l>
          <l>Розпитують, розмовляють, — </l>
          <l>Серце б’ється, любо...</l>
          <l>І світ Божий як Великдень,</l>
          <l>І люди як люди!</l>
          <l>Чи дівчина, що милого</l>
          <l>Щодень виглядає,</l>
          <l>В’яне, сохне сиротою,</l>
          <l>Де дітись, не знає, </l>
          <l>Піде на шлях подивитись,</l>
          <l>Поплакати в лози,</l>
          <l>Защебече соловейко — </l>
          <l>Сохнуть дрібні сльози.</l>
          <l>Послухає, усміхнеться,</l>
          <l>Піде темним гаєм...</l>
          <l>Ніби з милим розмовляла...</l>
          <l>А він, знай, співає,</l>
        </lg>
        <lg type="stanza">
          <l>Та дрібно, та рівно, як Бога благає,</l>
          <l>Поки вийде злодій на шлях погулять</l>
          <l>З ножем у халяві, — піде руна гаєм,</l>
          <l>Піде та замовкне — нащо щебетать?</l>
          <l>Запеклую душу злодія не спинить,</l>
          <l>Тільки стратить голос, добру не навчить.</l>
          <l>Нехай же лютує, поки сам загине,</l>
          <l>Поки безголов’я ворон прокричить.</l>
          <l>Засне долина. На калині</l>
          <l>І соловейко задріма.</l>
          <l>Повіє вітер по долині — </l>
          <l>Пішла дібровою руна,</l>
          <l>Руна гуляє, Божа мова.</l>
          <l>Встануть сердеги працювать,</l>
          <l>Корови підуть по діброві,</l>
          <l>Дівчата вийдуть воду брать,</l>
          <l>І сонце гляне — рай, та й годі!</l>
          <l>Верба сміється, свято скрізь!</l>
          <l>Заплаче злодій, лютий злодій.</l>
          <l>Було так перш — тепер дивись:</l>
        </lg>
        <lg type="stanza">
          <l>Сонце гріє, вітер віє</l>
          <l>З поля на долину,</l>
          <l>Над водою гне з вербою</l>
          <l>Червону калину,</l>
          <l>На калині одиноке</l>
          <l>Гніздечко гойдає.</l>
          <l>А де ж дівся соловейко?</l>
          <l>Не питай, не знає.</l>
        </lg>
        <lg type="stanza">
          <l>Недавно, недавно у нас в Україні</l>
          <l>Старий Котляревський отак щебетав;</l>
          <l>Замовк, неборака, сиротами кинув</l>
          <l>І гори, і море, де перше витав,</l>
        </lg>
        <lg type="stanza">
          <l>Де ватагу пройдисвіта</l>
          <l>Водив за собою, — </l>
          <l>Все осталось, все сумує,</l>
          <l>Як руїни Трої. </l>
          <l>Все сумує — тільки слава</l>
          <l>Сонцем засіяла,</l>
          <l>Не вмре кобзар, бо навіки</l>
          <l>Його привітала.</l>
          <l>Будеш, батьку, панувати,</l>
          <l>Поки живуть люди;</l>
          <l>Поки сонце з неба сяє,</l>
          <l>Тебе не забудуть!</l>
        </lg>
        <lg type="stanza">
          <l>Праведная душе, прийми мою мову</l>
          <l>Не мудру, та щиру, прийми, привітай.</l>
          <l>Не кинь сиротою, як кинув діброви,</l>
          <l>Прилини до мене хоть на одно слово</l>
          <l>Та про Україну мені заспівай.</l>
          <l>Нехай усміхнеться серце на чужині,</l>
          <l>Хоть раз усміхнеться, дивлючись, як ти</l>
          <l>Всю славу козацьку за словом єдиним</l>
          <l>Переніс в убогу хату сироти.</l>
          <l>Прилинь, сизий орле, бо я одинокий</l>
          <l>Сирота на світі, в чужому краю.</l>
          <l>Дивлюся на море широке, глибоке,</l>
          <l>Поплив би на той бік — човна не дають.</l>
          <l>Згадаю Енея, згадаю родину,</l>
          <l>Згадаю, заплачу, як тая дитина.</l>
          <l>А хвилі на той бік ідуть та ревуть.</l>
          <l>А може, я й темний, нічого не бачу,</l>
          <l>Злая доля, може, по тім боці плаче,</l>
          <l>Сироту усюди люде осміють.</l>
          <l>Нехай би сміялись, та там море грає,</l>
          <l>Там сонце, там місяць ясніше сія,</l>
          <l>Там з вітром могила в степу розмовляє,</l>
          <l>Там не одинокий був би з нею й я.</l>
          <l>Праведная душе, прийми мою мову</l>
          <l>Не мудру, та щиру, прийми, привітай.</l>
          <l>Не кинь сиротою, як кинув діброви,</l>
          <l>Прилини до мене хоч на одно слово</l>
          <l>Та про Україну мені заспівай. </l>
        </lg>
      </div1>
      <div1 type="poem">
        <head>КАТЕРИНА</head>
        <head type="dedication">
                <foreign xml:lang="ru">Василию Андреевичу Жуковскому на память 22 апреля 1838 год</foreign>
            </head>
        <docDate>1838-1839</docDate>
        <div2 n="1" type="section">
          <head>І</head>
          <lg type="stanza">
            <l>Кохайтеся, чорнобриві,</l>
            <l>Та не з москалями,</l>
            <l>Бо москалі — чужі люде,</l>
            <l>Роблять лихо з вами.</l>
            <l>Москаль любить жартуючи,</l>
            <l>Жартуючи кине;</l>
            <l>Піде в свою Московщину,</l>
            <l>А дівчина гине...</l>
            <l>Якби сама, ще б нічого,</l>
            <l>А то й стара мати,</l>
            <l>Що привела на світ Божий,</l>
            <l>Мусить погибати.</l>
            <l>Серце в’яне співаючи,</l>
            <l>Коли знає, за що;</l>
            <l>Люде серця не побачать,</l>
            <l>А скажуть — ледащо!</l>
            <l>Кохайтеся ж, чорнобриві,</l>
            <l>Та не з москалями,</l>
            <l>Бо москалі — чужі люде,</l>
            <l>Згнущаються вами.</l>
          </lg>
          <lg type="stanza">
            <l>Не слухала Катерина</l>
            <l>Ні батька, ні неньки,</l>
            <l>Полюбила москалика,</l>
            <l>Як знало серденько.</l>
            <l>Полюбила молодого,</l>
            <l>В садочок ходила,</l>
            <l>Поки себе, свою долю</l>
            <l>Там занапастила.</l>
            <l>Кличе мати вечеряти,</l>
            <l>А донька не чує; </l>
            <l>Де жартує з москаликом,</l>
            <l>Там і заночує.</l>
            <l>Не дві ночі карі очі</l>
            <l>Любо цілувала,</l>
            <l>Поки слава на все село</l>
            <l>Недобрая стала.</l>
            <l>Нехай собі тії люде,</l>
            <l>Що хотять, говорять:</l>
            <l>Вона любить, то й не чує,</l>
            <l>Що вкралося горе.</l>
            <l>Прийшли вісти недобрії — </l>
            <l>В поход затрубили.</l>
            <l>Пішов москаль в Туреччину;</l>
            <l>Катрусю накрили.</l>
            <l>Незчулася, та й байдуже,</l>
            <l>Що коса покрита:</l>
            <l>За милого, як співати,</l>
            <l>Любо й потужити.</l>
            <l>Обіцявся чорнобривий,</l>
            <l>Коли не загине,</l>
            <l>Обіцявся вернутися.</l>
            <l>Тойді Катерина</l>
            <l>Буде собі московкою,</l>
            <l>Забудеться горе;</l>
            <l>А поки що, нехай люде,</l>
            <l>Що хотять, говорять.</l>
            <l>Не журиться Катерина — </l>
            <l>Слізоньки втирає,</l>
            <l>Бо дівчата на улиці</l>
            <l>Без неї співають.</l>
            <l>Не журиться Катерина — </l>
            <l>Вмиється сльозою,</l>
            <l>Возьме відра, опівночі</l>
            <l>Піде за водою,</l>
            <l>Щоб вороги не бачили;</l>
            <l>Прийде до криниці,</l>
            <l>Стане собі під калину,</l>
            <l>Заспіває Гриця.</l>
            <l>Виспівує, вимовляє,</l>
            <l>Аж калина плаче.</l>
            <l>Вернулася — і раденька,</l>
            <l>Що ніхто не бачив.</l>
            <l>Не журиться Катерина</l>
            <l>І гадки не має — </l>
            <l>У новенькій хустиночці</l>
            <l>В вікно виглядає.</l>
            <l>Виглядає Катерина...</l>
            <l>Минуло півроку;</l>
            <l>Занудило коло серця, ) Закололо в боку.</l>
            <l>Нездужає Катерина,</l>
            <l>Ледве-ледве дише...</l>
            <l>Вичуняла, та в запечку</l>
            <l>Дитину колише.</l>
            <l>А жіночки лихо дзвонять,</l>
            <l>Матері глузують,</l>
            <l>Що москалі вертаються</l>
            <l>Та в неї ночують:</l>
            <l>«В тебе дочка чорнобрива,</l>
            <l>Та ще й не єдина,</l>
            <l>А муштрує у запечку</l>
            <l>Московського сина.</l>
            <l>Чорнобривого придбала...</l>
            <l>Мабуть, сама вчила...»</l>
            <l>Бодай же вас, цокотухи,</l>
            <l>Та злидні побили,</l>
            <l>Як ту матір, що вам на сміх</l>
            <l>Сина породила.</l>
          </lg>
          <lg type="stanza">
            <l>Катерино, серце моє!</l>
            <l>Лишенько з тобою!</l>
            <l>Де ти в світі подінешся</l>
            <l>З малим сиротою?</l>
            <l>Хто спитає, привітає</l>
            <l>Без милого в світі?</l>
            <l>Батько, мати — чужі люде,</l>
            <l>Тяжко з ними жити!</l>
          </lg>
          <lg type="stanza">
            <l>Вичуняла Катерина,</l>
            <l>Одсуне кватирку,</l>
            <l>Поглядає на улицю,</l>
            <l>Колише дитинку;</l>
            <l>Поглядає — нема, нема...</l>
            <l>Чи то ж і не буде?</l>
            <l>Пішла б в садок поплакати,</l>
            <l>Так дивляться люде.</l>
            <l>Зайде сонце — Катерина</l>
            <l>По садочку ходить, </l>
            <l>На рученьках носить сина,</l>
            <l>Очиці поводить:</l>
            <l>«Отут з муштри виглядала,</l>
            <l>Отут розмовляла,</l>
            <l>А там... а там... сину, сину!»</l>
            <l>Та й не доказала.</l>
          </lg>
          <lg type="stanza">
            <l>Зеленіють по садочку</l>
            <l>Черешні та вишні;</l>
            <l>Як і перше виходила,</l>
            <l>Катерина вийшла.</l>
            <l>Вийшла, та вже не співає,</l>
            <l>Як перше співала,</l>
            <l>Як москаля молодого</l>
            <l>В вишник дожидала.</l>
            <l>Не співає чорнобрива,</l>
            <l>Кляне свою долю.</l>
            <l>А тим часом вороженьки</l>
            <l>Чинять свою волю — </l>
            <l>Кують речі недобрії.</l>
            <l>Що має робити?</l>
            <l>Якби милий чорнобривий,</l>
            <l>Умів би спинити...</l>
            <l>Так далеко чорнобривий,</l>
            <l>Не чує, не бачить,</l>
            <l>Як вороги сміються їй,</l>
            <l>Як Катруся плаче.</l>
            <l>Може, вбитий чорнобривий</l>
            <l>За тихим Дунаєм;</l>
            <l>А може, вже в Московщині</l>
            <l>Другую кохає!</l>
            <l>Ні, чорнявий не убитий,</l>
            <l>Він живий, здоровий...</l>
            <l>А де ж найде такі очі,</l>
            <l>Такі чорні брови?</l>
            <l>На край світа, в Московщині,</l>
            <l>По тім боці моря,</l>
            <l>Нема нігде Катерини;</l>
            <l>Та здалась на горе!..</l>
            <l>Вміла мати брови дати,</l>
            <l>Карі оченята,</l>
            <l>Та не вміла на сім світі</l>
            <l>Щастя-долі дати.</l>
            <l>А без долі біле личко — </l>
            <l>Як квітка на полі:</l>
            <l>Пече сонце, гойда вітер,</l>
            <l>Рве всякий по волі.</l>
            <l>Умивай же біле личко</l>
            <l>Дрібними сльозами,</l>
            <l>Бо вернулись москалики</l>
            <l>Іншими шляхами.</l>
          </lg>
        </div2>
        <div2 n="2" type="section">
          <head>ІI</head>
          <lg type="stanza">
            <l>Сидить батько кінець стола,</l>
            <l>На руки схилився,</l>
            <l>Не дивиться на світ Божий:</l>
            <l>Тяжко зажурився.</l>
            <l>Коло його стара мати</l>
            <l>Сидить на ослоні,</l>
            <l>За сльозами ледве-ледве</l>
            <l>Вимовляє доні:</l>
            <l>«Що весілля, доню моя?</l>
            <l>А де ж твоя пара?</l>
            <l>Де світилки з друженьками,</l>
            <l>Старости, бояре?</l>
            <l>В Московщині, доню моя!</l>
            <l>Іди ж їх шукати,</l>
            <l>Та не кажи добрим людям,</l>
            <l>Що є в тебе мати.</l>
            <l>Проклятий час-годинонька,</l>
            <l>Що ти народилась!</l>
            <l>Якби знала, до схід сонця</l>
            <l>Була б утопила...</l>
            <l>Здалась тоді б ти гадині,</l>
            <l>Тепер — москалеві...</l>
            <l>Доню моя, доню моя,</l>
            <l>Цвіте мій рожевий!</l>
            <l>Як ягодку, як пташечку,</l>
            <l>Кохала, ростила</l>
            <l>На лишенько... Доню моя,</l>
            <l>Що ти наробила?..</l>
            <l>Оддячила!.. Іди ж, шукай</l>
            <l>У Москві свекрухи.</l>
            <l>Не слухала моїх річей,</l>
            <l>То її послухай.</l>
            <l>Іди доню, найди її,</l>
            <l>Найди, привітайся,</l>
            <l>Будь щаслива в чужих людях, </l>
            <l>До нас не вертайся!</l>
            <l>Не вертайся, дитя моє,</l>
            <l>З далекого краю...</l>
            <l>А хто ж мою головоньку</l>
            <l>Без тебе сховає?</l>
            <l>Хто заплаче надо мною,</l>
            <l>Як рідна дитина?</l>
            <l>Хто посадить на могилі</l>
            <l>Червону калину?</l>
            <l>Хто без тебе грішну душу</l>
            <l>Поминати буде?</l>
            <l>Доню моя, доню моя,</l>
            <l>Дитя моє любе!</l>
            <l>Іди од нас...»</l>
          </lg>
          <lg type="stanza">
            <l>Ледве-ледве</l>
            <l>Поблагословила:</l>
            <l>«Бог з тобою!» — та, як мертва,</l>
            <l>На діл повалилась...</l>
            <l>Обізвався старий батько:</l>
            <l>«Чого ждеш, небого?»</l>
            <l>Заридала Катерина,</l>
            <l>Та бух йому в ноги:</l>
            <l>«Прости мені, мій батечку,</l>
            <l>Що я наробила!</l>
            <l>Прости мені, мій голубе,</l>
            <l>Мій соколе милий!»</l>
            <l>«Нехай тебе Бог прощає</l>
            <l>Та добрії люде;</l>
            <l>Молись Богу та йди собі — </l>
            <l>Мені легше буде».</l>
          </lg>
          <lg type="stanza">
            <l>Ледве встала, поклонилась,</l>
            <l>Вийшла мовчки з хати;</l>
            <l>Осталися сиротами</l>
            <l>Старий батько й мати.</l>
            <l>Пішла в садок у вишневий,</l>
            <l>Богу помолилась,</l>
            <l>Взяла землі під вишнею,</l>
            <l>На хрест почепила,</l>
            <l>Промовила: «Не вернуся!</l>
            <l>В далекому краю</l>
            <l>В чужу землю чужі люде</l>
            <l>Мене заховають;</l>
            <l>А своєї ся крихотка </l>
            <l>Надо мною ляже</l>
            <l>Та про долю, моє горе,</l>
            <l>Чужим людям скаже...</l>
            <l>Не розказуй, голубонько!</l>
            <l>Де б не заховали,</l>
            <l>Щоб грішної на сім світі</l>
            <l>Люде не займали.</l>
            <l>Ти не скажеш... Ось хто скаже,</l>
            <l>Що я його мати!</l>
            <l>Боже ти мій!.. Лихо моє!</l>
            <l>Де мені сховатись?</l>
            <l>Заховаюсь, дитя моє,</l>
            <l>Сама під водою,</l>
            <l>А ти гріх мій спокутуєш</l>
            <l>В людях сиротою,</l>
            <l>Безбатченком!..»</l>
          </lg>
          <lg type="stanza">
            <l>Пішла селом,</l>
            <l>Плаче Катерина;</l>
            <l>На голові хустиночка,</l>
            <l>На руках дитина.</l>
            <l>Вийшла з села — серце мліє;</l>
            <l>Назад подивилась,</l>
            <l>Покивала головою</l>
            <l>Та й заголосила.</l>
            <l>Як тополя, стала в полі</l>
            <l>При битій дорозі;</l>
            <l>Як роса та до схід сонця,</l>
            <l>Покапали сльози.</l>
            <l>За сльозами за гіркими</l>
            <l>І світа не бачить,</l>
            <l>Тільки сина пригортає,</l>
            <l>Цілує та плаче.</l>
            <l>А воно, як янгелятко,</l>
            <l>Нічого не знає,</l>
            <l>Маленькими ручицями</l>
            <l>Пазухи шукає.</l>
            <l>Сіло сонце, з-за діброви</l>
            <l>Небо червоніє;</l>
            <l>Утерлася, повернулась,</l>
            <l>Пішла... Тілько мріє.</l>
            <l>В селі довго говорили</l>
            <l>Дечого багато, </l>
            <l>Та не чули вже тих річей</l>
            <l>Ні батько, ні мати...</l>
          </lg>
          <lg type="stanza">
            <l>Отаке-то на сім світі</l>
            <l>Роблять людям люде!</l>
            <l>Того в’яжуть, того ріжуть,</l>
            <l>Той сам себе губить...</l>
            <l>А за віщо? Святий знає.</l>
            <l>Світ, бачся, широкий,</l>
            <l>Та нема де прихилитись</l>
            <l>В світі одиноким.</l>
            <l>Тому доля запродала</l>
            <l>Од краю до краю,</l>
            <l>А другому оставила</l>
            <l>Те, де заховають.</l>
            <l>Де ж ті люде, де ж ті добрі,</l>
            <l>Що серце збиралось</l>
            <l>З ними жити, їх любити?</l>
            <l>Пропали, пропали!</l>
          </lg>
          <lg type="stanza">
            <l>Єсть на світі доля,</l>
            <l>А хто її знає?</l>
            <l>Єсть на світі воля,</l>
            <l>А хто її має?</l>
            <l>Єсть люде на світі — </l>
            <l>Сріблом-злотом сяють,</l>
            <l>Здається, панують,</l>
            <l>А долі не знають — </l>
            <l>Ні долі, ні волі!</l>
            <l>З нудьгою та з горем</l>
            <l>Жупан надівають,</l>
            <l>А плакати — сором.</l>
            <l>Возьміть срібло-злото</l>
            <l>Та будьте багаті,</l>
            <l>А я візьму сльози — </l>
            <l>Лихо виливати;</l>
            <l>Затоплю недолю</l>
            <l>Дрібними сльозами,</l>
            <l>Затопчу неволю</l>
            <l>Босими ногами!</l>
            <l>Тоді я веселий,</l>
            <l>Тоді я багатий,</l>
            <l>Як буде серденько</l>
            <l>По волі гуляти! </l>
          </lg>
        </div2>
        <div2 n="3" type="section">
          <head>ІII</head>
          <lg type="stanza">
            <l>Кричать сови, спить діброва,</l>
            <l>Зіроньки сіяють,</l>
            <l>Понад шляхом, щирицею,</l>
            <l>Ховрашки гуляють.</l>
            <l>Спочивають добрі люде,</l>
            <l>Що кого втомило:</l>
            <l>Кого — щастя, кого — сльози,</l>
            <l>Все нічка покрила.</l>
            <l>Всіх покрила темнісінька,</l>
            <l>Як діточок мати;</l>
            <l>Де ж Катрусю пригорнула:</l>
            <l>Чи в лісі, чи в хаті?</l>
            <l>Чи на полі під копою</l>
            <l>Сина забавляє,</l>
            <l>Чи в діброві з-під колоди</l>
            <l>Вовка виглядає?</l>
            <l>Бодай же вас, чорні брови,</l>
            <l>Нікому не мати,</l>
            <l>Коли за вас таке лихо</l>
            <l>Треба одбувати!</l>
            <l>А що дальше спіткається?</l>
            <l>Буде лихо, буде!</l>
            <l>Зострінуться жовті піски</l>
            <l>І чужії люде;</l>
            <l>Зострінеться зима люта...</l>
            <l>А той чи зостріне,</l>
            <l>Що пізнає Катерину,</l>
            <l>Привітає сина?</l>
            <l>З ним забула б чорнобрива</l>
            <l>Шляхи, піски, горе;</l>
            <l>Він, як мати, привітає,</l>
          </lg>
          <lg type="stanza">
            <l>Як брат, заговорить...</l>
            <l>Побачимо, почуємо...</l>
            <l>А поки — спочину</l>
            <l>Та тим часом розпитаю</l>
            <l>Шлях на Московщину.</l>
            <l>Далекий шлях, пани-брати,</l>
            <l>Знаю його, знаю!</l>
            <l>Аж на серці похолоне,</l>
            <l>Як його згадаю.</l>
            <l>Попоміряв і я колись — </l>
            <l>Щоб його не мірять!..</l>
            <l>Розказав би про те лихо,</l>
            <l>Та чи то ж повірять!</l>
            <l>«Бреше, — скажуть, — сякий-такий!»</l>
            <l>(Звичайно, не в очі.)</l>
            <l>«А так тілько псує мову</l>
            <l>Та людей морочить».</l>
            <l>Правда ваша, правда, люде!</l>
            <l>Та й нащо те знати,</l>
            <l>Що сльозами перед вами</l>
            <l>Буду виливати?</l>
            <l>Нащо воно? У всякого</l>
            <l>І свого чимало...</l>
            <l>Цур же йому!.. А тим часом</l>
            <l>Кете лиш кресало</l>
            <l>Та тютюну, щоб, знаєте,</l>
            <l>Дома не журились.</l>
            <l>А то лихо розказувать,</l>
            <l>Щоб бридке приснилось!</l>
            <l>Нехай його лихий візьме!</l>
            <l>Лучче ж поміркую,</l>
            <l>Де-то моя Катерина</l>
            <l>З Івасем мандрує.</l>
          </lg>
          <lg type="stanza">
            <l>За Києвом, та за Дніпром,</l>
            <l>Попід темним гаєм,</l>
            <l>Ідуть шляхом чумаченьки,</l>
            <l>Пугача співають.</l>
            <l>Іде шляхом молодиця,</l>
            <l>Мусить бути, з прощі.</l>
            <l>Чого ж смутна, невесела,</l>
            <l>Заплакані очі?</l>
            <l>У латаній свитиночці,</l>
            <l>На плечах торбина,</l>
            <l>В руці ціпок, а на другій</l>
            <l>Заснула дитина.</l>
            <l>Зострілася з чумаками,</l>
            <l>Закрила дитину,</l>
            <l>Питається: «Люде добрі,</l>
            <l>Де шлях в Московщину?»</l>
            <l>«В Московщину? Оцей самий.</l>
            <l>Далеко, небого?»</l>
            <l>«В саму Москву. Христа ради,</l>
            <l>Дайте на дорогу!» </l>
            <l>Бере шага, аж труситься:</l>
            <l>Тяжко його брати!..</l>
            <l>Та й навіщо?.. А дитина?</l>
            <l>Вона ж його мати!</l>
            <l>Заплакала, пішла шляхом,</l>
            <l>В Броварях спочила</l>
            <l>Та синові за гіркого</l>
            <l>Медяник купила.</l>
            <l>Довго, довго, сердешная,</l>
            <l>Все йшла та питала;</l>
            <l>Було й таке, що під тином</l>
            <l>З сином ночувала...</l>
          </lg>
          <lg type="stanza">
            <l>Бач, на що здалися карі оченята:</l>
            <l>Щоб під чужим тином сльози виливать!</l>
            <l>Отож-то дивіться та кайтесь, дівчата,</l>
            <l>Щоб не довелося москаля шукать,</l>
            <l>Щоб не довелося, як Катря шукає...</l>
            <l>Тоді не питайте, за що люде лають,</l>
            <l>За що не пускають в хату ночувать.</l>
          </lg>
          <lg type="stanza">
            <l>Не питайте, чорнобриві,</l>
            <l>Бо люде не знають;</l>
            <l>Кого Бог кара на світі,</l>
            <l>То й вони карають...</l>
            <l>Люде гнуться, як ті лози,</l>
            <l>Куди вітер віє.</l>
            <l>Сиротині сонце світить</l>
            <l>(Світить, та не гріє) — </l>
            <l>Люде б сонце заступили,</l>
            <l>Якби мали силу,</l>
            <l>Щоб сироті не світило,</l>
            <l>Сльози не сушило.</l>
            <l>А за віщо, Боже милий!</l>
            <l>За що світом нудить?</l>
            <l>Що зробила вона людям,</l>
            <l>Чого хотять люде?</l>
            <l>Щоб плакала!.. Серце моє!</l>
            <l>Не плач, Катерино,</l>
            <l>Не показуй людям сльози,</l>
            <l>Терпи до загину!</l>
            <l>А щоб личко не марніло</l>
            <l>З чорними бровами,</l>
            <l>До схід сонця в темнім лісі </l>
            <l>Умийся сльозами.</l>
            <l>Умиєшся — не побачать,</l>
            <l>То й не засміються;</l>
            <l>А серденько одпочине,</l>
            <l>Поки сльози ллються.</l>
          </lg>
          <lg type="stanza">
            <l>Отаке-то лихо, бачите, дівчата.</l>
            <l>Жартуючи кинув Катрусю москаль.</l>
            <l>Недоля не бачить, з ким їй жартувати,</l>
            <l>А люде хоч бачать, та людям не жаль:</l>
            <l>«Нехай, — кажуть, — гине ледача дитина,</l>
            <l>Коли не зуміла себе шанувать».</l>
            <l>Шануйтеся ж, любі, в недобру годину</l>
            <l>Щоб не довелося москаля шукать.</l>
          </lg>
          <lg type="stanza">
            <l>Де ж Катруся блудить?</l>
            <l>Попідтинню ночувала,</l>
            <l>Раненько вставала,</l>
            <l>Поспішала в Московщину;</l>
            <l>Аж гульк — зима впала.</l>
            <l>Свище полем заверюха,</l>
            <l>Іде Катерина</l>
            <l>У личаках — лихо тяжке! — </l>
            <l>І в одній свитині.</l>
            <l>Іде Катря, шкандибає;</l>
            <l>Дивиться — щось мріє...</l>
            <l>Либонь, ідуть москалики...</l>
            <l>Лихо!.. Серце мліє...</l>
            <l>Полетіла, зострілася,</l>
            <l>Пита: «Чи немає</l>
            <l>Мого Йвана чорнявого?»</l>
            <l>А ті: «Мы не знаєм».</l>
            <l>І, звичайно, як москалі,</l>
            <l>Сміються, жартують:</l>
            <l>«Ай да баба! Ай да наши!</l>
            <l>Кого не надуют!»</l>
            <l>Подивилась Катерина:</l>
            <l>«І ви, бачу, люде!</l>
            <l>Не плач, сину, моє лихо!</l>
            <l>Що буде, то й буде.</l>
            <l>Піду дальше — більш ходила...</l>
            <l>А може, й зостріну;</l>
            <l>Оддам тебе, мій голубе,</l>
            <l>А сама загину». </l>
            <l>Реве, стогне хуртовина,</l>
            <l>Котить, верне полем;</l>
            <l>Стоїть Катря серед поля,</l>
            <l>Дала сльозам волю.</l>
            <l>Утомилась заверюха,</l>
            <l>Де-де позіхає;</l>
            <l>Ще б плакала Катерина,</l>
            <l>Та сліз більш немає.</l>
            <l>Подивилась на дитину — </l>
            <l>Умите сльозою,</l>
            <l>Червоніє, як квіточка</l>
            <l>Вранці під росою.</l>
            <l>Усміхнулась Катерина,</l>
            <l>Тяжко усміхнулась:</l>
            <l>Коло серця — як гадина</l>
            <l>Чорна повернулась.</l>
            <l>Кругом мовчки подивилась;</l>
            <l>Бачить — ліс чорніє;</l>
            <l>А під лісом, край дороги,</l>
            <l>Либонь, курінь мріє.</l>
            <l>«Ходім, сину, смеркається;</l>
            <l>Коли пустять в хату,</l>
            <l>А не пустять, то й надворі</l>
            <l>Будем ночувати.</l>
            <l>Під хатою заночуєм,</l>
            <l>Сину мій Іване!</l>
            <l>Де ж ти будеш ночувати,</l>
            <l>Як мене не стане?</l>
            <l>З собаками, мій синочку,</l>
            <l>Кохайся надворі!</l>
            <l>Собаки злі, покусають,</l>
            <l>Та не заговорять,</l>
            <l>Не розкажуть, сміючися...</l>
            <l>З псами їсти й пити...</l>
            <l>Бідна моя головонько!</l>
            <l>Що мені робити?»</l>
          </lg>
          <lg type="stanza">
            <l>Сирота-собака має свою долю,</l>
            <l>Має добре слово в світі сирота;</l>
            <l>Його б’ють і лають, закують в неволю,</l>
            <l>Та ніхто про матір на сміх не спита;</l>
            <l>А Йвася спитають, зараннє спитають,</l>
            <l>Не дадуть до мови дитині дожить.</l>
            <l>На кого собаки на улиці лають? </l>
            <l>Хто голий, голодний під тином сидить?</l>
            <l>Хто лобуря водить? Чорняві байстрята...</l>
            <l>Одна його доля — чорні бровенята.</l>
            <l>Та й тих люде заздрі не дають носить.</l>
          </lg>
        </div2>
        <div2 n="4" type="section">
          <head>ІV</head>
          <lg type="stanza">
            <l>Попід горою, яром, долом,</l>
            <l>Мов ті діди високочолі,</l>
            <l>Дуби з Гетьманщини стоять.</l>
            <l>У яру гребля, верби вряд,</l>
            <l>Ставок під кригою в неволі</l>
            <l>І ополонка — воду брать...</l>
            <l>Мов покотьоло червоніє,</l>
            <l>Крізь хмару сонце зайнялось.</l>
            <l>Надувся вітер; як повіє — </l>
            <l>Нема нічого: скрізь біліє...</l>
            <l>Та тілько лісом загуло.</l>
          </lg>
          <lg type="stanza">
            <l>Реве, свище заверюха.</l>
            <l>По лісу завило;</l>
            <l>Як те море, біле поле</l>
            <l>Снігом покотилось.</l>
            <l>Вийшов з хати карбівничий,</l>
            <l>Щоб ліс оглядіти,</l>
            <l>Та де тобі! Таке лихо,</l>
            <l>Що не видно й світа.</l>
            <l>«Еге, бачу, яка фуга!</l>
            <l>Цур же йому з лісом!</l>
            <l>Піти в хату... Що там таке?</l>
            <l>От їх достобіса!</l>
            <l>Недобра їх розносила,</l>
            <l>Мов справді за ділом.</l>
            <l>Ничипоре! Дивись лишень,</l>
            <l>Які побілілі!»</l>
            <l>«Що, москалі?..» — «Де москалі?»</l>
            <l>«Що ти? Схаменися!»</l>
            <l>«Де москалі-лебедики?»</l>
            <l>«Та он, подивися».</l>
            <l>Полетіла Катерина</l>
            <l>І не одяглася.</l>
            <l>«Мабуть, добре Московщина</l>
            <l>В тямку їй далася!</l>
            <l>Бо уночі тілько й знає,</l>
            <l>Що москаля кличе». </l>
            <l>Через пеньки, заметами,</l>
            <l>Летить, ледве дише.</l>
            <l>Боса стала серед шляху,</l>
            <l>Втерлась рукавами.</l>
            <l>А москалі їй назустріч,</l>
            <l>Як один верхами.</l>
            <l>«Лихо моє! Доле моя!»</l>
            <l>До їх... Коли гляне — </l>
            <l>Попереду старший їде.</l>
            <l>«Любий мій Іване!</l>
            <l>Серце моє коханеє!</l>
            <l>Де ти так барився?»</l>
            <l>Та до його... За стремена...</l>
            <l>А він подивився,</l>
            <l>Та шпорами коня в боки.</l>
            <l>«Чого ж утікаєш?</l>
            <l>Хіба забув Катерину?</l>
            <l>Хіба не пізнаєш?</l>
            <l>Подивися, мій голубе,</l>
            <l>Подивись на мене — </l>
            <l>Я Катруся твоя люба.</l>
            <l>Нащо рвеш стремена?»</l>
            <l>А він коня поганяє,</l>
            <l>Нібито й не бачить.</l>
            <l>«Постривай же, мій голубе!</l>
            <l>Дивись — я не плачу.</l>
            <l>Ти не пізнав мене, Йване?</l>
            <l>Серце, подивися,</l>
            <l>Їй же богу, я Катруся!»</l>
            <l>«Дура, отвяжися!</l>
            <l>Возьмите прочь безумную!»</l>
            <l>«Боже мій! Іване!</l>
            <l>І ти мене покидаєш?</l>
            <l>А ти ж присягався!»</l>
            <l>«Возьмите прочь! Что ж вы стали?»</l>
            <l>«Кого? Мене взяти?</l>
            <l>За що ж, скажи, мій голубе?</l>
            <l>Кому хоч оддати</l>
            <l>Свою Катрю, що до тебе</l>
            <l>В садочок ходила,</l>
            <l>Свою Катрю, що для тебе</l>
            <l>Сина породила?</l>
            <l>Мій батечку, мій братику!</l>
            <l>Хоч ти не цурайся! </l>
            <l>Наймичкою тобі стану...</l>
            <l>З другою кохайся...</l>
            <l>З цілим світом... Я забуду,</l>
            <l>Що колись кохалась,</l>
            <l>Що од тебе сина мала,</l>
            <l>Покриткою стала...</l>
            <l>Покриткою... Який сором!</l>
            <l>І за що я гину!</l>
            <l>Покинь мене, забудь мене,</l>
            <l>Та не кидай сина.</l>
            <l>Не покинеш?.. Серце моє,</l>
            <l>Не втікай од мене...</l>
            <l>Я винесу тобі сина».</l>
            <l>Кинула стремена</l>
            <l>Та в хатину. Вертається,</l>
            <l>Несе йому сина.</l>
            <l>Несповита, заплакана</l>
            <l>Сердешна дитина.</l>
            <l>«Осьде воно, подивися!</l>
            <l>Де ж ти? Заховався?</l>
            <l>Утік!.. нема!.. Сина, сина</l>
            <l>Батько одцурався!</l>
            <l>Боже ти мій!.. Дитя моє!</l>
            <l>Де дінусь з тобою?</l>
            <l>Москалики! голубчики!</l>
            <l>Возьміть за собою;</l>
            <l>Не цурайтесь, лебедики:</l>
            <l>Воно сиротина;</l>
            <l>Возьміть його та оддайте</l>
            <l>Старшому за сина.</l>
            <l>Возьміть його... бо покину,</l>
            <l>Як батько покинув, — </l>
            <l>Бодай його не кидала</l>
            <l>Лихая година!</l>
            <l>Гріхом тебе на світ Божий</l>
            <l>Мати породила;</l>
            <l>Виростай же на сміх людям!»</l>
            <l>На шлях положила.</l>
            <l>«Оставайся шукать батька,</l>
            <l>А я вже шукала».</l>
            <l>Та в ліс з шляху, як навісна!</l>
            <l>А дитя осталось,</l>
            <l>Плаче, бідне... А москалям</l>
            <l>Байдуже; минули. </l>
            <l>Воно й добре; та на лихо</l>
            <l>Лісничі почули.</l>
          </lg>
          <lg type="stanza">
            <l>Біга Катря боса лісом,</l>
            <l>Біга та голосить;</l>
            <l>То проклина свого Йвана,</l>
            <l>То плаче, то просить.</l>
            <l>Вибігає на возлісся;</l>
            <l>Кругом подивилась,</l>
            <l>Та в яр... біжить... Серед ставу</l>
            <l>Мовчки опинилась.</l>
            <l>«Прийми, Боже, мою душу,</l>
            <l>А ти — моє тіло!»</l>
            <l>Шубовсть в воду!.. Попід льодом</l>
            <l>Геть загуркотіло.</l>
          </lg>
          <lg type="stanza">
            <l>Чорнобрива Катерина</l>
            <l>Найшла, що шукала.</l>
            <l>Дунув вітер понад ставом — </l>
            <l>І сліду не стало.</l>
          </lg>
          <lg type="stanza">
            <l>То не вітер, то не буйний,</l>
            <l>Що дуба ламає,</l>
            <l>То не лихо, то не тяжке,</l>
            <l>Що мати вмирає;</l>
            <l>Не сироти малі діти,</l>
            <l>Що неньку сховали — </l>
            <l>Їм зосталась добра слава,</l>
            <l>Могила зосталась.</l>
            <l>Засміються злії люде</l>
            <l>Малій сиротині;</l>
            <l>Виллє сльози на могилу — </l>
            <l>Серденько спочине.</l>
            <l>А тому, тому на світі,</l>
            <l>Що йому зосталось,</l>
            <l>Кого батько і не бачив,</l>
            <l>Мати одцуралась?</l>
            <l>Що зосталось байстрюкові?</l>
            <l>Хто з ним заговорить?</l>
            <l>Ні родини, ні хатини;</l>
            <l>Шляхи, піски, горе...</l>
            <l>Панське личко, чорні брови...</l>
            <l>Нащо? Щоб пізнали!</l>
            <l>Змальовала, не сховала...</l>
            <l>Бодай полиняли! </l>
          </lg>
        </div2>
        <div2 n="5" type="section">
          <head>V</head>
          <lg type="stanza">
            <l>Ішов кобзар до Києва</l>
            <l>Та сів спочивати;</l>
            <l>Торбинками обвішаний</l>
            <l>Його повожатий,</l>
            <l>Мале дитя, коло його</l>
            <l>На сонці куняє,</l>
            <l>А тим часом старий кобзар</l>
            <l>Ісуса співає.</l>
            <l>Хто йде, їде — не минає:</l>
            <l>Хто бублик, хто гроші;</l>
            <l>Хто старому, а дівчата</l>
            <l>Шажок міхоноші.</l>
            <l>Задивляться чорноброві — </l>
            <l>І босе і голе.</l>
            <l>«Дала, — кажуть, — бровенята,</l>
            <l>Та не дала долі!»</l>
          </lg>
          <lg type="stanza">
            <l>Їде шляхом до Києва</l>
            <l>Берлин шестернею.</l>
            <l>А в берлині господиня</l>
            <l>З паном і сем’єю.</l>
            <l>Опинився против старців — </l>
            <l>Курява лягає.</l>
            <l>Побіг Івась, бо з віконця</l>
            <l>Рукою махає.</l>
            <l>Дає гроші Івасеві,</l>
            <l>Дивується пані.</l>
            <l>А пан глянув... Одвернувся...</l>
            <l>Пізнав, препоганий,</l>
            <l>Пізнав тії карі очі,</l>
            <l>Чорні бровенята...</l>
            <l>Пізнав батько свого сина,</l>
            <l>Та не хоче взяти.</l>
            <l>Пита пані, як зоветься?</l>
            <l>«Івась». — «Какой милый!»</l>
            <l>Берлин рушив, а Івася</l>
            <l>Курява покрила...</l>
            <l>Полічили, що достали,</l>
            <l>Встали сіромахи,</l>
            <l>Помолились на схід сонця,</l>
            <l>Пішли понад шляхом. </l>
          </lg>
        </div2>
      </div1>
      <div1 type="poem">
        <head>ПЕРЕБЕНДЯ</head>
        <docDate>1839</docDate>
        <lg type="stanza">
          <l>Перебендя старий, сліпий — </l>
          <l>Хто його не знає?</l>
          <l>Він усюди вештається</l>
          <l>Та на кобзі грає.</l>
          <l>А хто грає, того знають</l>
          <l>І дякують люде:</l>
          <l>Він їм тугу розганяє,</l>
          <l>Хоть сам світом нудить.</l>
          <l>Попідтинню сіромаха</l>
          <l>І днює й ночує;</l>
          <l>Нема йому в світі хати;</l>
          <l>Недоля жартує</l>
          <l>Над старою головою,</l>
          <l>А йому байдуже...</l>
          <l>Сяде собі, заспіває:</l>
          <l>«Ой не шуми, луже!»</l>
          <l>Заспіває та й згадає,</l>
          <l>Що він сиротина,</l>
          <l>Пожуриться, посумує,</l>
          <l>Сидячи під тином.</l>
        </lg>
        <lg type="stanza">
          <l>Отакий-то Перебендя,</l>
          <l>Старий та химерний!</l>
          <l>Заспіває про Чалого — </l>
          <l>На Горлицю зверне;</l>
          <l>З дівчатами на вигоні — </l>
          <l>Гриця та веснянку,</l>
          <l>А у шинку з парубками — </l>
          <l>Сербина, Шинкарку,</l>
          <l>З жонатими на бенкеті</l>
          <l>(Де свекруха злая) — </l>
          <l>Про тополю, лиху долю, </l>
          <l>А потім — У гаю;</l>
          <l>На базарі — про Лазаря,</l>
          <l>Або, щоб те знали,</l>
          <l>Тяжко-важко заспіває,</l>
          <l>Як Січ руйновали.</l>
          <l>Отакий-то Перебендя,</l>
          <l>Старий та химерний!</l>
          <l>Заспіває, засміється,</l>
          <l>А на сльози зверне.</l>
        </lg>
        <lg type="stanza">
          <l>Вітер віє-повіває,</l>
          <l>По полю гуляє.</l>
          <l>На могилі кобзар сидить</l>
          <l>Та на кобзі грає.</l>
          <l>Кругом його степ, як море</l>
          <l>Широке, синіє:</l>
          <l>За могилою могила,</l>
          <l>А там — тілько мріє.</l>
          <l>Сивий ус, стару чуприну</l>
          <l>Вітер розвіває;</l>
          <l>То приляже та послуха,</l>
          <l>Як кобзар співає,</l>
        </lg>
        <lg type="stanza">
          <l>Як серце сміється, сліпі очі плачуть...</l>
          <l>Послуха, повіє...</l>
          <l>Старий заховавсь</l>
          <l>В степу на могилі, щоб ніхто не бачив,</l>
          <l>Щоб вітер по полю слова розмахав,</l>
          <l>Щоб люде не чули, бо то Боже слово,</l>
          <l>То серце по волі з Богом розмовля,</l>
          <l>То серце щебече Господнюю славу,</l>
          <l>А думка край світа на хмарі гуля.</l>
          <l>Орлом сизокрилим літає, ширяє,</l>
          <l>Аж небо блакитне широкими б’є;</l>
          <l>Спочине на сонці, його запитає,</l>
          <l>Де воно ночує, як воно встає;</l>
          <l>Послухає моря, що воно говорить,</l>
          <l>Спита чорну гору: чого ти німа?</l>
          <l>І знову на небо, бо на землі горе,</l>
          <l>Бо на їй, широкій, куточка нема</l>
          <l>Тому, хто все знає, тому, хто все чує:</l>
          <l>Що море говорить, де сонце ночує — </l>
          <l>Його на сім світі ніхто не прийма;</l>
          <l>Один він між ними, як сонце високе,</l>
          <l>Його знають люде, бо носить земля; </l>
          <l>А якби почули, що він, одинокий,</l>
          <l>Співа на могилі, з морем розмовля, — </l>
          <l>На Божеє слово вони б насміялись,</l>
          <l>Дурним би назвали, од себе б прогнали.</l>
          <l>Нехай понад морем, сказали б, гуля!</l>
        </lg>
        <lg type="stanza">
          <l>Добре єси, мій кобзарю,</l>
          <l>Добре, батьку, робиш,</l>
          <l>Що співати, розмовляти</l>
          <l>На могилу ходиш!</l>
          <l>Ходи собі, мій голубе,</l>
          <l>Поки не заснуло</l>
          <l>Твоє серце, та виспівуй,</l>
          <l>Щоб люде не чули.</l>
          <l>А щоб тебе не цурались,</l>
          <l>Потурай їм, брате!</l>
          <l>Скачи, враже, як пан каже:</l>
          <l>На те він багатий.</l>
        </lg>
        <lg type="stanza">
          <l>Отакий-то Перебендя,</l>
          <l>Старий та химерний!</l>
          <l>Заспіває весільної,</l>
          <l>А на журбу зверне.</l>
        </lg>
      </div1>
      <div1 type="poem">
        <head>ТОПОЛЯ</head>
        <docDate>1839</docDate>
        <lg type="stanza">
          <l>По діброві вітер виє,</l>
          <l>Гуляє по полю,</l>
          <l>Край дороги гне тополю</l>
          <l>До самого долу.</l>
          <l>Стан високий, лист широкий</l>
          <l>Марне зеленіє.</l>
          <l>Кругом поле, як те море</l>
          <l>Широке, синіє.</l>
          <l>Чумак іде, подивиться</l>
          <l>Та й голову схилить,</l>
          <l>Чабан вранці з сопілкою</l>
          <l>Сяде на могилі,</l>
          <l>Подивиться — серце ниє:</l>
          <l>Кругом ні билини.</l>
          <l>Одна, одна, як сирота</l>
          <l>На чужині, гине!</l>
        </lg>
        <lg type="stanza">
          <l>Хто ж викохав тонку, гнучку</l>
          <l>В степу погибати?</l>
          <l>Постривайте — все розкажу.</l>
          <l>Слухайте ж, дівчата!</l>
        </lg>
        <lg type="stanza">
          <l>Полюбила чорнобрива</l>
          <l>Козака дівчина.</l>
          <l>Полюбила — не спинила:</l>
          <l>Пішов — та й загинув...</l>
          <l>Якби знала, що покине — </l>
          <l>Було б не любила;</l>
          <l>Якби знала, що загине — </l>
          <l>Було б не пустила;</l>
          <l>Якби знала — не ходила б</l>
          <l>Пізно за водою,</l>
          <l>Не стояла б до півночі </l>
          <l>З милим під вербою.</l>
          <l>Якби знала!..</l>
          <l>І то лихо — </l>
          <l>Попереду знати,</l>
          <l>Що нам в світі зострінеться...</l>
          <l>Не знайте, дівчата!</l>
          <l>Не питайте свою долю!..</l>
          <l>Само серце знає,</l>
          <l>Кого любить. Нехай в’яне,</l>
          <l>Поки закопають,</l>
          <l>Бо не довго, чорнобриві!</l>
          <l>Карі оченята,</l>
          <l>Біле личко червоніє — </l>
          <l>Не довго, дівчата!</l>
          <l>До полудня, та й зав’яне,</l>
          <l>Брови полиняють.</l>
          <l>Кохайтеся ж, любітеся,</l>
          <l>Як серденько знає.</l>
        </lg>
        <lg type="stanza">
          <l>Защебече соловейко</l>
          <l>В лузі на калині,</l>
          <l>Заспіває козаченько,</l>
          <l>Ходя по долині.</l>
          <l>Виспівує, поки вийде</l>
          <l>Чорнобрива з хати,</l>
          <l>А він її запитає,</l>
          <l>Чи не била мати.</l>
          <l>Стануть собі, обіймуться — </l>
          <l>Співа соловейко;</l>
          <l>Послухають, розійдуться,</l>
          <l>Обоє раденькі...</l>
          <l>Ніхто того не побачить,</l>
          <l>Ніхто не спитає:</l>
          <l>«Де ти була, що робила?»</l>
          <l>Сама собі знає...</l>
          <l>Любилася, кохалася,</l>
          <l>А серденько мліло — </l>
          <l>Чуло серце недоленьку,</l>
          <l>Сказати не вміло.</l>
          <l>Не сказало — осталася,</l>
          <l>День і ніч воркує,</l>
          <l>Як голубка без голуба,</l>
          <l>А ніхто не чує... </l>
          <l>Не щебече соловейко</l>
          <l>В лузі над водою,</l>
          <l>Не співає чорнобрива,</l>
          <l>Стоя під вербою,</l>
          <l>Не співає — сиротою</l>
          <l>Білим світом нудить:</l>
          <l>Без милого батько, мати — </l>
          <l>Як чужії люди,</l>
          <l>Без милого сонце світить — </l>
          <l>Як ворог сміється,</l>
          <l>Без милого скрізь могила...</l>
          <l>А серденько б’ється.</l>
        </lg>
        <lg type="stanza">
          <l>Минув і рік, минув другий — </l>
          <l>Козака немає;</l>
          <l>Сохне вона, як квіточка;</l>
          <l>Мати не питає:</l>
          <l>«Чого в’янеш, моя доню?»</l>
          <l>Стара не спитала,</l>
          <l>За сивого, багатого</l>
          <l>Тихенько єднала.</l>
          <l>«Іди, доню, — каже мати, — </l>
          <l>Не вік дівувати!</l>
          <l>Він багатий, одинокий — </l>
          <l>Будеш панувати».</l>
          <l>«Не хочу я панувати,</l>
          <l>Не піду я, мамо!</l>
          <l>Рушниками, що придбала,</l>
          <l>Спусти мене в яму.</l>
          <l>Нехай попи заспівають,</l>
          <l>А дружки заплачуть,</l>
          <l>Легше, мамо, в труні лежать,</l>
          <l>Ніж його побачить».</l>
        </lg>
        <lg type="stanza">
          <l>Не слухала стара мати,</l>
          <l>Робила, що знала — </l>
          <l>Дивилася чорнобрива,</l>
          <l>Сохла і мовчала,</l>
          <l>Пішла вночі до ворожки,</l>
          <l>Щоб поворожити,</l>
          <l>Чи довго їй одинокій</l>
          <l>На сім світі жити?..</l>
          <l>«Бабусенько, голубонько,</l>
          <l>Серце моє, ненько, </l>
          <l>Скажи мені щиру правду,</l>
          <l>Де милий-серденько?</l>
          <l>Чи жив-здоров, чи він любить?</l>
          <l>Чи забув-покинув?</l>
          <l>Скажи ж мені, де мій милий?</l>
          <l>Край світа полину!</l>
          <l>Бабусенько, голубонько!</l>
          <l>Скажи, бо [ти] знаєш...</l>
          <l>Мене мати хоче дати</l>
          <l>За старого заміж.</l>
          <l>Любить його, моя сиза,</l>
          <l>Серце не навчити!</l>
          <l>Пішла б же я утопилась — </l>
          <l>Жаль душу згубити...</l>
          <l>Коли не жив чорнобривий,</l>
          <l>Зроби, моя пташко!</l>
          <l>Щоб додому не вернулась...</l>
          <l>Тяжко мені, тяжко!</l>
          <l>Там старий жде з старостами...</l>
          <l>Скажи ж мою долю».</l>
          <l>«Добре, доню! Спочинь трошки.</l>
          <l>Чини ж мою волю.</l>
          <l>Сама колись дівувала — </l>
          <l>Теє лихо знаю;</l>
          <l>Минулося — навчилася:</l>
          <l>Людям помагаю.</l>
          <l>Твою долю, моя доню!</l>
          <l>Позаторік знала,</l>
          <l>Позаторік і зіллячка</l>
          <l>Для того придбала».</l>
          <l>Пішла стара, мов каламар</l>
          <l>Достала з полиці.</l>
          <l>«Ось на тобі сього дива.</l>
          <l>Піди до криниці,</l>
          <l>Поки півні не співали,</l>
          <l>Умийся водою,</l>
          <l>Випий трошки сього зілля — </l>
          <l>Все лихо загоїть.</l>
          <l>Вип’єш — біжи якомога;</l>
          <l>Що б там не кричало,</l>
          <l>Не оглянься, поки станеш</l>
          <l>Аж там, де прощалась.</l>
          <l>Одпочинеш; а як стане</l>
          <l>Місяць серед неба, </l>
          <l>Випий ще раз; не приїде — </l>
          <l>Втретє випить треба.</l>
          <l>За перший раз, як за той рік,</l>
          <l>Будеш ти такою;</l>
          <l>А за другий — серед степу</l>
          <l>Тупне кінь ногою, — </l>
          <l>Коли живий козаченько,</l>
          <l>То зараз прибуде...</l>
          <l>А за третій, моя доню!</l>
          <l>Не питай, що буде...</l>
          <l>Та ще, чуєш, не хрестися — </l>
          <l>Бо все піде в воду...</l>
          <l>Тепер же йди, подивися</l>
          <l>На торішню вроду».</l>
          <l>Взяла зілля, поклонилась:</l>
          <l>«Спасибі, бабусю!»</l>
          <l>Вийшла з хати — чи йти, чи ні?..</l>
          <l>«Ні! Вже не вернуся!»</l>
          <l>Прийшла... Вмилась, напилася,</l>
          <l>Тихо усміхнулась,</l>
          <l>Вдруге, втретє напилася</l>
          <l>І не оглянулась.</l>
          <l>Полетіла, мов на крилах,</l>
          <l>Серед степу пала,</l>
          <l>Пала, стала, заплакала</l>
          <l>І... і заспівала:</l>
          <l>«Плавай, плавай, лебедонько!</l>
          <l>По синьому морю — </l>
          <l>Рости, рости, тополенько!</l>
          <l>Все вгору та вгору,</l>
          <l>Рости гнучка та висока,</l>
          <l>До самої хмари,</l>
          <l>Спитай Бога, чи діжду я,</l>
          <l>Чи не діжду пари?</l>
          <l>Рости, рости, подивися</l>
          <l>За синєє море:</l>
          <l>По тім боці — моя доля,</l>
          <l>По сім боці — горе.</l>
          <l>Там десь милий чорнобривий</l>
          <l>Співає, гуляє,</l>
          <l>А я плачу, літа трачу,</l>
          <l>Його виглядаю. </l>
          <l>Скажи йому, моє серце!</l>
          <l>Що сміються люди,</l>
          <l>Скажи йому, що загину,</l>
          <l>Коли не прибуде!</l>
          <l>Сама хоче мене мати</l>
          <l>В землю заховати...</l>
          <l>А хто ж її головоньку</l>
          <l>Буде доглядати?</l>
          <l>Хто догляне, розпитає,</l>
          <l>На старість поможе?</l>
          <l>Мамо моя!.. Доле моя!..</l>
          <l>Боже милий, Боже!..</l>
          <l>Подивися, тополенько!</l>
          <l>Як нема — заплачеш,</l>
          <l>До схід сонця, ранісінько,</l>
          <l>Щоб ніхто не бачив...</l>
          <l>Рости ж, серце-тополенько,</l>
          <l>Все вгору та вгору;</l>
          <l>Плавай, плавай, лебедонько!</l>
          <l>По синьому морю».</l>
        </lg>
        <lg type="stanza">
          <l>Отак тая чорнобрива</l>
          <l>Плакала, співала...</l>
          <l>І на диво серед поля</l>
          <l>Тополею стала.</l>
        </lg>
        <lg type="stanza">
          <l>По діброві вітер виє,</l>
          <l>Гуляє по полю,</l>
          <l>Край дороги гне тополю</l>
          <l>До самого долу.</l>
        </lg>
      </div1>
      <div1 type="poem">
        <head>ДО ОСНОВ’ЯНЕНКА</head>
        <docDate>1839</docDate>
        <lg type="stanza">
          <l>Б’ють пороги; місяць сходить,</l>
          <l>Як і перше сходив...</l>
          <l>Нема Січі, пропав і той,</l>
          <l>Хто всім верховодив!</l>
          <l>Нема Січі; очерети</l>
          <l>У Дніпра питають:</l>
          <l>«Де-то наші діти ділись,</l>
          <l>Де вони гуляють?»</l>
          <l>Чайка скиглить літаючи,</l>
          <l>Мов за дітьми плаче;</l>
          <l>Сонце гріє, вітер віє</l>
          <l>На степу козачім.</l>
          <l>На тім степу скрізь могили</l>
          <l>Стоять та сумують;</l>
          <l>Питаються у буйного:</l>
          <l>«Де наші панують?</l>
          <l>Де панують, бенкетують?</l>
          <l>Де ви забарились?</l>
          <l>Вернітеся! Дивітеся — </l>
          <l>Жита похилились,</l>
          <l>Де паслися ваші коні,</l>
          <l>Де тирса шуміла,</l>
          <l>Де кров ляха, татарина</l>
          <l>Морем червоніла...</l>
          <l>Вернітеся!» — «Не вернуться! — </l>
          <l>Заграло, сказало</l>
          <l>Синє море. — Не вернуться,</l>
          <l>Навіки пропали!»</l>
          <l>Правда, море, правда, синє!</l>
          <l>Такая їх доля:</l>
          <l>Не вернуться сподівані,</l>
          <l>Не вернеться воля. </l>
          <l>Не вернуться запорожці,</l>
          <l>Не встануть гетьмани,</l>
          <l>Не покриють Україну</l>
          <l>Червоні жупани!</l>
          <l>Обідрана, сиротою</l>
          <l>Понад Дніпром плаче;</l>
          <l>Тяжко-важко сиротині,</l>
          <l>А ніхто не бачить...</l>
          <l>Тілько ворог, що сміється...</l>
          <l>Смійся, лютий враже!</l>
          <l>Та не дуже, бо все гине — </l>
          <l>Слава не поляже;</l>
          <l>Не поляже, а розкаже,</l>
          <l>Що діялось в світі,</l>
          <l>Чия правда, чия кривда</l>
          <l>І чиї ми діти.</l>
          <l>Наша дума, наша пісня</l>
          <l>Не вмре, не загине...</l>
          <l>От де, люде, наша слава,</l>
          <l>Слава України!</l>
          <l>Без золота, без каменю,</l>
          <l>Без хитрої мови,</l>
          <l>А голосна та правдива,</l>
          <l>Як Господа слово.</l>
          <l>Чи так, батьку отамане?</l>
          <l>Чи правду співаю?</l>
          <l>Ех, якби-то!.. Та що й казать?</l>
          <l>Кебети не маю.</l>
          <l>А до того — Московщина,</l>
          <l>Кругом чужі люде...</l>
          <l>«Не потурай», — може, скажеш,</l>
          <l>Та що з того буде?</l>
          <l>Насміються на псалом той,</l>
          <l>Що виллю сльозами;</l>
          <l>Насміються... Тяжко, батьку,</l>
          <l>Жити з ворогами!</l>
          <l>Поборовся б і я, може,</l>
          <l>Якби малось сили;</l>
          <l>Заспівав би — був голосок,</l>
          <l>Та позички з’їли.</l>
          <l>Отаке-то лихо тяжке,</l>
          <l>Батьку ти мій, друже!</l>
          <l>Блужу в снігах та сам собі:</l>
          <l>«Ой не шуми, луже!» </l>
          <l>Не втну більше. А ти, батьку,</l>
          <l>Як сам здоров знаєш,</l>
          <l>Тебе люде поважають,</l>
          <l>Добрий голос маєш;</l>
          <l>Співай же їм, мій голубе,</l>
          <l>Про Січ, про могили,</l>
          <l>Коли яку насипали,</l>
          <l>Кого положили.</l>
          <l>Про старину, про те диво,</l>
          <l>Що було, минуло...</l>
          <l>Утни, батьку, щоб нехотя</l>
          <l>На весь світ почули,</l>
          <l>Що діялось в Україні,</l>
          <l>За що погибала,</l>
          <l>За що слава козацькая</l>
          <l>На всім світі стала!</l>
          <l>Утни, батьку, орле сизий!</l>
          <l>Нехай я заплачу,</l>
          <l>Нехай свою Україну</l>
          <l>Я ще раз побачу,</l>
          <l>Нехай ще раз послухаю,</l>
          <l>Як те море грає,</l>
          <l>Як дівчина під вербою</l>
          <l>Гриця заспіває.</l>
          <l>Нехай ще раз усміхнеться</l>
          <l>Серце на чужині,</l>
          <l>Поки ляже в чужу землю</l>
          <l>В чужій домовині. </l>
        </lg>
      </div1>
      <div1 type="poem">
        <head>ІВАН ПІДКОВА</head>
        <docDate>1839</docDate>
        <lg n="1" type="poem">
          <head>І</head>
          <lg type="stanza">
            <l>Було колись — в Україні</l>
            <l>Ревіли гармати;</l>
            <l>Було колись — запорожці</l>
            <l>Вміли пановати.</l>
            <l>Пановали, добували</l>
            <l>І славу, і волю;</l>
            <l>Минулося — осталися</l>
            <l>Могили на полі.</l>
            <l>Високії ті могили,</l>
            <l>Де лягло спочити</l>
            <l>Козацькеє біле тіло,</l>
            <l>В китайку повите.</l>
            <l>Високії ті могили</l>
            <l>Чорніють, як гори,</l>
            <l>Та про волю нишком в полі</l>
            <l>З вітрами говорять.</l>
            <l>Свідок слави дідівщини</l>
            <l>З вітром розмовляє,</l>
            <l>А внук косу несе в росу,</l>
            <l>За ними співає.</l>
          </lg>
          <lg type="stanza">
            <l>Було колись — в Україні</l>
            <l>Лихо танцьовало,</l>
            <l>Журба в шинку мед-горілку</l>
            <l>Поставцем кружала.</l>
            <l>Було колись добре жити</l>
            <l>На тій Україні...</l>
            <l>А згадаймо! Може, серце</l>
            <l>Хоч трохи спочине. </l>
          </lg>
        </lg>
        <lg n="2" type="poem">
          <head>ІI</head>
          <lg type="stanza">
            <l>Чорна хмара з-за Лиману</l>
            <l>Небо, сонце криє.</l>
            <l>Синє море звірюкою</l>
            <l>То стогне, то виє.</l>
            <l>Дніпра гирло затопило.</l>
            <l>«Ануте, хлоп’ята,</l>
            <l>На байдаки! Море грає — </l>
            <l>Ходім погуляти!»</l>
            <l>Висипали запорожці — </l>
            <l>Лиман човни вкрили.</l>
            <l>«Грай же, море!» — заспівали,</l>
            <l>Запінились хвилі.</l>
            <l>Кругом хвилі, як ті гори:</l>
            <l>Ні землі, ні неба.</l>
            <l>Серце мліє, а козакам</l>
            <l>Того тілько й треба.</l>
            <l>Пливуть собі та співають;</l>
            <l>Рибалка літає...</l>
            <l>А попереду отаман</l>
            <l>Веде, куди знає.</l>
            <l>Похожає вздовж байдака,</l>
            <l>Гасне люлька в роті;</l>
            <l>Поглядає сюди-туди — </l>
            <l>Де-то буть роботі?</l>
            <l>Закрутивши чорні уси,</l>
            <l>За ухо чуприну,</l>
            <l>Підняв шапку — човни стали.</l>
            <l>«Нехай ворог гине!</l>
            <l>Не в Синопу, отамани,</l>
            <l>Панове молодці,</l>
            <l>А у Царград, до султана,</l>
            <l>Поїдемо в гості!»</l>
            <l>«Добре, батьку отамане!» — </l>
            <l>Кругом заревіло.</l>
            <l>«Спасибі вам!»</l>
            <l>Надів шапку.</l>
            <l>Знову закипіло</l>
            <l>Синє море; вздовж байдака</l>
            <l>Знову похожає</l>
            <l>Пан отаман та на хвилю</l>
            <l>Мовчки поглядає. </l>
          </lg>
        </lg>
      </div1>
      <div1 type="poem">
        <head>«ДУМИ МОЇ, ДУМИ МОЇ...»</head>
        <docDate>1840</docDate>
        <lg type="stanza">
          <l>Думи мої, думи мої,</l>
          <l>Лихо мені з вами!</l>
          <l>Нащо стали на папері</l>
          <l>Сумними рядами?..</l>
          <l>Чом вас вітер не розвіяв</l>
          <l>В степу, як пилину?</l>
          <l>Чом вас лихо не приспало,</l>
          <l>Як свою дитину?..</l>
        </lg>
        <lg type="stanza">
          <l>Бо вас лихо на світ на сміх породило,</l>
          <l>Поливали сльози... Чом не затопили,</l>
          <l>Не винесли в море, не розмили в полі?</l>
          <l>Не питали б люди, що в мене болить,</l>
          <l>Не питали б, за що проклинаю долю,</l>
          <l>Чого нужу світом? «Нічого робить», — </l>
          <l>Не сказали б на сміх...</l>
        </lg>
        <lg type="stanza">
          <l>Квіти мої, діти!</l>
          <l>Нащо вас кохав я, нащо доглядав?</l>
          <l>Чи заплаче серце одно на всім світі,</l>
          <l>Як я з вами плакав?.. Може, і вгадав...</l>
        </lg>
        <lg type="stanza">
          <l>Може, найдеться дівоче</l>
          <l>Серце, карі очі,</l>
          <l>Що заплачуть на сі думи — </l>
          <l>Я більше не хочу...</l>
          <l>Одну сльозу з очей карих — </l>
          <l>І... пан над панами!..</l>
          <l>Думи мої, думи мої!</l>
          <l>Лихо мені з вами!</l>
        </lg>
        <lg type="stanza">
          <l>За карії оченята,</l>
          <l>За чорнії брови</l>
          <l>Серце рвалося, сміялось,</l>
          <l>Виливало мову, </l>
          <l>Виливало, як уміло,</l>
          <l>За темнії ночі,</l>
          <l>За вишневий сад зелений,</l>
          <l>За ласки дівочі...</l>
          <l>За степи та за могили,</l>
          <l>Що на Україні,</l>
          <l>Серце мліло, не хотіло</l>
          <l>Співать на чужині...</l>
          <l>Не хотілось в снігу, в лісі,</l>
          <l>Козацьку громаду</l>
          <l>З булавами, з бунчугами</l>
          <l>Збирать на пораду...</l>
          <l>Нехай душі козацькії</l>
          <l>В Украйні витають — </l>
          <l>Там широко, там весело</l>
          <l>Од краю до краю...</l>
          <l>Як та воля, що минулась,</l>
          <l>Дніпр широкий — море,</l>
          <l>Степ і степ, ревуть пороги,</l>
          <l>І могили — гори.</l>
          <l>Там родилась, гарцювала</l>
          <l>Козацькая воля;</l>
          <l>Там шляхтою, татарами</l>
          <l>Засівала поле,</l>
          <l>Засівала трупом поле,</l>
          <l>Поки не остило...</l>
          <l>Лягла спочить... А тим часом</l>
          <l>Виросла могила,</l>
          <l>А над нею орел чорний</l>
          <l>Сторожем літає,</l>
          <l>І про неї добрим людям</l>
          <l>Кобзарі співають,</l>
          <l>Все співають, як діялось,</l>
          <l>Сліпі небораки,</l>
          <l>Бо дотепні... А я... А я</l>
          <l>Тілько вмію плакать,</l>
          <l>Тілько сльози за Украйну...</l>
          <l>А слова — немає...</l>
          <l>А за лихо... Та цур йому!</l>
          <l>Хто його не знає!..</l>
          <l>А надто той, що дивиться</l>
          <l>На людей душою — </l>
          <l>Пекло йому на сім світі,</l>
          <l>А на тім... </l>
          <l>Журбою</l>
          <l>Не накличу собі долі,</l>
          <l>Коли так не маю.</l>
          <l>Нехай злидні живуть три дні — </l>
          <l>Я їх заховаю,</l>
          <l>Заховаю змію люту</l>
          <l>Коло свого серця,</l>
          <l>Щоб вороги не бачили,</l>
          <l>Як лихо сміється...</l>
          <l>Нехай думка, як той ворон,</l>
          <l>Літає та кряче,</l>
          <l>А серденько соловейком</l>
          <l>Щебече та плаче</l>
          <l>Нишком — люди не побачуть,</l>
          <l>То й не засміються...</l>
          <l>Не втирайте ж мої сльози,</l>
          <l>Нехай собі ллються,</l>
          <l>Чуже поле поливають</l>
          <l>Щодня і щоночі,</l>
          <l>Поки, поки... не засиплють</l>
          <l>Чужим піском очі...</l>
          <l>Отаке-то... А що робить?</l>
          <l>Журба не поможе.</l>
          <l>Хто ж сироті завидує — </l>
          <l>Карай того, Боже!</l>
        </lg>
        <lg type="stanza">
          <l>Думи мої, думи мої,</l>
          <l>Квіти мої, діти!</l>
          <l>Виростав вас, доглядав вас — </l>
          <l>Де ж мені вас діти?..</l>
          <l>В Україну ідіть, діти!</l>
          <l>В нашу Україну,</l>
          <l>Попідтинню, сиротами,</l>
          <l>А я тут загину.</l>
          <l>Там найдете щире серце</l>
          <l>І слово ласкаве,</l>
          <l>Там найдете щиру правду,</l>
          <l>А ще, може, й славу...</l>
        </lg>
        <lg type="stanza">
          <l>Привітай же, моя ненько!</l>
          <l>Моя Україно!</l>
          <l>Моїх діток нерозумних,</l>
          <l>Як свою дитину. </l>
        </lg>
      </div1>
      <div1 type="poem">
        <head>Н. МАРКЕВИЧУ</head>
        <docDate>1840</docDate>
        <lg type="stanza">
          <l>Бандуристе, орле сизий,</l>
          <l>Добре тобі, брате,</l>
          <l>Маєш крила, маєш силу,</l>
          <l>Є коли літати.</l>
          <l>Тепер летиш в Україну,</l>
          <l>Тебе виглядають.</l>
          <l>Полетів би за тобою,</l>
          <l>Та хто привітає?</l>
          <l>Я й тут чужий, одинокий,</l>
          <l>І на Україні</l>
          <l>Я сирота, мій голубе,</l>
          <l>Як і на чужині.</l>
          <l>Чого ж серце б’ється, рветься?</l>
          <l>Я там одинокий.</l>
          <l>Одинокий... А Украйна!</l>
          <l>А степи широкі!</l>
          <l>Там повіє буйнесенький,</l>
          <l>Як брат заговорить,</l>
          <l>Там в широкім полі воля,</l>
          <l>Там синєє море</l>
          <l>Виграває, хвалить Бога,</l>
          <l>Тугу розганяє,</l>
          <l>Там могили з буйним вітром</l>
          <l>В степу розмовляють,</l>
          <l>Розмовляють сумуючи,</l>
          <l>Отака їх мова:</l>
          <l>«Було колись — минулося,</l>
          <l>Не вернеться знову».</l>
          <l>Полетів би, послухав би,</l>
          <l>Заплакав би з ними.</l>
          <l>Та ба, доля приборкала</l>
          <l>Меж людьми чужими. </l>
        </lg>
      </div1>
      <div1 type="poem">
        <head>ГАЙДАМАКИ</head>
        <docDate>1839-1841</docDate>
        <lg type="stanza">
          <l>Все йде, все минає — і краю немає,</l>
          <l>Куди ж воно ділось? Відкіля взялось?</l>
          <l>І дурень, і мудрий нічого не знає.</l>
          <l>Живе... умирає... Одно зацвіло,</l>
          <l>А друге зав’яло, навіки зав’яло...</l>
          <l>І листя пожовкле вітри рознесли.</l>
          <l>А сонечко встане, як перше вставало,</l>
          <l>І зорі червоні, як перше плили,</l>
          <l>Попливуть і потім, і ти, білолиций,</l>
          <l>По синьому небу вийдеш погулять,</l>
          <l>Вийдеш подивиться в жолобок, криницю</l>
          <l>І в море безкрає і будеш сіять,</l>
          <l>Як над Вавилоном, над його садами,</l>
          <l>І над тим, що буде з нашими синами;</l>
          <l>Ти вічний без краю!.. Люблю розмовлять,</l>
          <l>Як з братом, з сестрою, розмовлять з тобою,</l>
          <l>Співать тобі думу, що ти ж нашептав.</l>
          <l>Порай мені ще раз, де дітись з журбою?</l>
          <l>Я не одинокий, я не сирота — </l>
          <l>Єсть у мене діти, та де їх подіти?</l>
          <l>Заховать з собою? Гріх, душа жива!</l>
          <l>А може, їй легше буде на тім світі,</l>
          <l>Як хто прочитає ті сльози-слова,</l>
          <l>Що так вона щиро колись виливала,</l>
          <l>Що так вона нишком над ними ридала.</l>
          <l>Ні, не заховаю, бо душа жива.</l>
          <l>Як небо блакитне — нема йому краю,</l>
          <l>Так душі почину і краю немає.</l>
          <l>А де вона буде? Химерні слова!</l>
          <l>Згадай же хто-небудь її на сім світі — </l>
          <l>Безславному тяжко сей світ покидать.</l>
          <l>Згадайте, дівчата, — вам треба згадать! </l>
          <l>Вона вас любила, рожевії квіти,</l>
          <l>І про вашу долю любила співать.</l>
        </lg>
        <lg type="stanza">
          <l>Поки сонце встане, спочивайте, діти,</l>
          <l>А я поміркую, ватажка де взять.</l>
        </lg>
        <lg type="stanza">
          <l>Сини мої, гайдамаки!</l>
          <l>Світ широкий, воля — </l>
          <l>Ідіть, сини, погуляйте,</l>
          <l>Пошукайте долі.</l>
          <l>Сини мої невеликі,</l>
          <l>Нерозумні діти,</l>
          <l>Хто вас щиро без матері</l>
          <l>Привітає в світі?</l>
          <l>Сини мої! орли мої!</l>
          <l>Летіть в Україну — </l>
          <l>Хоч і лихо зострінеться,</l>
          <l>Так не на чужині.</l>
          <l>Там найдеться душа щира,</l>
          <l>Не дасть погибати,</l>
          <l>А тут... а тут... Тяжко, діти!</l>
          <l>Коли пустять в хату,</l>
          <l>То, зострівши, насміються — </l>
          <l>Такі, бачте, люди:</l>
          <l>Все письменні, дрюковані,</l>
          <l>Сонце навіть гудять:</l>
          <l>«Не відтіля, — каже, — сходить,</l>
          <l>Та не так і світить,</l>
          <l>Отак, — каже, — було б треба...»</l>
          <l>Що маєш робити?</l>
          <l>Треба слухать, може, й справді</l>
          <l>Не так сонце сходить,</l>
          <l>Як письменні начитали...</l>
          <l>Розумні та й годі!</l>
          <l>А що ж на вас вони скажуть?</l>
          <l>Знаю вашу славу!</l>
          <l>Поглузують, покепкують</l>
          <l>Та й кинуть під лаву.</l>
          <l>«Нехай, — скажуть, — спочивають,</l>
          <l>Поки батько встане</l>
          <l>Та розкаже по-нашому</l>
          <l>Про свої гетьмани.</l>
          <l>А то дурень розказує</l>
          <l>Мертвими словами</l>
          <l>Та якогось-то Ярему </l>
          <l>Веде перед нами</l>
          <l>У постолах. Дурень! дурень!</l>
          <l>Били, а не вчили.</l>
          <l>Од козацтва, од гетьманства</l>
          <l>Високі могили — </l>
          <l>Більш нічого не осталось,</l>
          <l>Та й ті розривають;</l>
          <l>А він хоче, щоб слухали,</l>
          <l>Як старці співають.</l>
          <l>Дарма праця, пане-брате:</l>
          <l>Коли хочеш грошей</l>
          <l>Та ще й слави, того дива,</l>
          <l>Співай про Матрьошу,</l>
          <l>Про Парашу, радость нашу,</l>
          <l>Султан, паркет, шпори, — </l>
          <l>От де слава! А то співа:</l>
          <l>«Грає синє море»,</l>
          <l>А сам плаче, за тобою</l>
          <l>І твоя громада</l>
          <l>У сіряках!..» Правда, мудрі!</l>
          <l>Спасибі за раду.</l>
          <l>Теплий кожух, тілько шкода</l>
          <l>Не на мене шитий,</l>
          <l>А розумне ваше слово</l>
          <l>Брехнею підбите.</l>
          <l>Вибачайте... кричіть собі,</l>
          <l>Я слухать не буду</l>
          <l>Та й до себе не покличу:</l>
          <l>Ви розумні люди — </l>
          <l>А я дурень; один собі</l>
          <l>У моїй хатині</l>
          <l>Заспіваю, заридаю,</l>
          <l>Як мала дитина.</l>
          <l>Заспіваю — море грає,</l>
          <l>Вітер повіває,</l>
          <l>Степ чорніє, і могила</l>
          <l>З вітром розмовляє.</l>
          <l>Заспіваю — розвернулась</l>
          <l>Висока могила,</l>
          <l>Аж до моря запорожці</l>
          <l>Степ широкий вкрили.</l>
          <l>Отамани на вороних</l>
          <l>Перед бунчуками</l>
          <l>Вигравають... А пороги </l>
          <l>Меж очеретами</l>
          <l>Ревуть, стогнуть, розсердились,</l>
          <l>Щось страшне співають.</l>
          <l>Послухаю, пожурюся,</l>
          <l>У старих спитаю:</l>
          <l>«Чого, батьки, сумуєте?»</l>
          <l>«Невесело, сину!</l>
          <l>Дніпро на нас розсердився,</l>
          <l>Плаче Україна...»</l>
          <l>І я плачу. А тим часом</l>
          <l>Пишними рядами</l>
          <l>Виступають отамани,</l>
          <l>Сотники з панами</l>
          <l>І гетьмани — всі в золоті,</l>
          <l>У мою хатину</l>
          <l>Прийшли, сіли коло мене</l>
          <l>І про Україну</l>
          <l>Розмовляють, розказують,</l>
          <l>Як Січ будовали,</l>
          <l>Як козаки на байдаках</l>
          <l>Пороги минали,</l>
          <l>Як гуляли по синьому,</l>
          <l>Грілися в Скутарі</l>
          <l>Та як, люльки закуривши</l>
          <l>В Польщі на пожарі,</l>
          <l>В Україну верталися,</l>
          <l>Як бенкетовали.</l>
          <l>«Грай, кобзарю, лий, шинкарю!»</l>
          <l>Козаки гукали.</l>
          <l>Шинкар знає, наливає</l>
          <l>І не схаменеться;</l>
          <l>Кобзар вшкварив, а козаки — </l>
          <l>Аж Хортиця гнеться — </l>
          <l>Метелиці та гопака</l>
          <l>Гуртом оддирають;</l>
          <l>Кухоль ходить, переходить,</l>
          <l>Так і висихає.</l>
          <l>«Гуляй, пане, без жупана,</l>
          <l>Гуляй, вітре, полем,</l>
          <l>Грай, кобзарю, лий, шинкарю,</l>
          <l>Поки встане доля».</l>
          <l>Взявшись в боки, навприсідки</l>
          <l>Парубки з дідами.</l>
          <l>«Отак, діти! добре, діти! </l>
          <l>Будете панами»,</l>
          <l>Отамани на бенкеті,</l>
          <l>Неначе на раді,</l>
          <l>Похожають, розмовляють;</l>
          <l>Вельможна громада</l>
          <l>Не втерпіла, ударила</l>
          <l>Старими ногами.</l>
          <l>А я дивлюсь, поглядаю,</l>
          <l>Сміюся сльозами.</l>
        </lg>
        <lg type="stanza">
          <l>Дивлюся, сміюся, дрібні утираю — </l>
          <l>Я не одинокий, є з ким в світі жить;</l>
          <l>У моїй хатині, як в степу безкраїм,</l>
          <l>Козацтво гуляє, байрак гомонить,</l>
          <l>У моїй хатині синє море грає,</l>
          <l>Могила сумує, тополя шумить,</l>
          <l>Тихесенько Гриця дівчина співає — </l>
          <l>Я не одинокий, є з ким вік дожить.</l>
        </lg>
        <lg type="stanza">
          <l>От де моє добро, гроші,</l>
          <l>От де моя слава,</l>
          <l>А за раду спасибі вам,</l>
          <l>За раду лукаву.</l>
          <l>Буде з мене, поки живу,</l>
          <l>І мертвого слова,</l>
          <l>Щоб виливать журбу, сльози.</l>
          <l>Бувайте здорові,</l>
          <l>Піду синів випровожать</l>
          <l>В далеку дорогу.</l>
          <l>Нехай ідуть — може, найдуть</l>
          <l>Козака старого,</l>
          <l>Що привіта моїх діток</l>
          <l>Старими сльозами.</l>
          <l>Буде з мене. Скажу ще раз:</l>
          <l>Пан я над панами.</l>
        </lg>
        <lg type="stanza">
          <l>Отак, сидя в кінці стола,</l>
          <l>Міркую, гадаю:</l>
          <l>Кого просить? хто поведе?</l>
          <l>Надворі світає;</l>
          <l>Погас місяць, горить сонце.</l>
          <l>Гайдамаки встали,</l>
          <l>Помолились, одяглися,</l>
          <l>Кругом мене стали.</l>
          <l>Сумно, сумно, як сироти,</l>
          <l>Мовчки похилились. </l>
          <l>«Благослови, — кажуть, — батьку,</l>
          <l>Поки маєм силу;</l>
          <l>Благослови шукать долю</l>
          <l>На широкім світі».</l>
          <l>Постривайте... світ — не хата,</l>
          <l>А ви малі діти,</l>
          <l>Нерозумні. Хто ватажком</l>
          <l>Піде перед вами?</l>
          <l>Хто проведе? Лихо, діти,</l>
          <l>Лихо мені з вами!</l>
          <l>Викохав вас, вигодував,</l>
          <l>Виросли чималі,</l>
          <l>Йдете в люди, а там тепер</l>
          <l>Все письменне стало.</l>
          <l>Вибачайте, що не вивчив,</l>
          <l>Бо й мене хоч били,</l>
          <l>Добре били, а багато</l>
          <l>Дечому навчили!</l>
          <l>Тма, мна знаю, а оксію</l>
          <l>Не втну таки й досі.</l>
          <l>Що ж вам скажуть? Ходім, сини,</l>
          <l>Ходімо, попросим.</l>
          <l>Єсть у мене щирий батько</l>
          <l>(Рідного немає) — </l>
          <l>Дасть він мені раду з вами,</l>
          <l>Бо сам здоров знає,</l>
          <l>Як то тяжко блукать в світі</l>
          <l>Сироті без роду;</l>
          <l>А до того — душа щира,</l>
          <l>Козацького роду,</l>
          <l>Не одцуравсь того слова,</l>
          <l>Що мати співала,</l>
          <l>Як малого повивала,</l>
          <l>З малим розмовляла;</l>
          <l>Не одцуравсь того слова,</l>
          <l>Що про Україну</l>
          <l>Сліпий старець, сумуючи,</l>
          <l>Співає під тином.</l>
          <l>Любить її, думу правди,</l>
          <l>Козацькую славу,</l>
          <l>Любить її — ходім, сини,</l>
          <l>На раду ласкаву.</l>
          <l>Якби не він спіткав мене</l>
          <l>При лихій годині, </l>
          <l>Давно б досі заховали</l>
          <l>В снігу на чужині;</l>
          <l>Заховали б та й сказали:</l>
          <l>«Так... якесь ледащо...»</l>
          <l>Тяжко, важко нудить світом,</l>
          <l>Не знаючи за що.</l>
          <l>Минулося, щоб не снилось!..</l>
          <l>Ходімо, хлоп’ята,</l>
          <l>Коли мені на чужині</l>
          <l>Не дав погибати,</l>
          <l>То й вас прийме, привітає,</l>
          <l>Як свою дитину.</l>
          <l>А од його, помолившись,</l>
          <l>Гайда в Україну!»</l>
          <l>Добридень же, тату, в хату,</l>
          <l>На твоїм порогу,</l>
          <l>Благослови моїх діток</l>
          <l>В далеку дорогу.</l>
        </lg>
        <div2 type="section">
          <head>ІНТРОДУКЦІЯ</head>
          <lg type="stanza">
            <l>Була колись шляхетчина,</l>
            <l>Вельможная пані;</l>
            <l>Мірялася з москалями,</l>
            <l>З ордою, з султаном,</l>
            <l>З німотою... Було колись...</l>
            <l>Та що не минає?</l>
            <l>Було, шляхта, знай, чваниться,</l>
            <l>День і ніч гуляє</l>
            <l>Та королем коверзує...</l>
            <l>Не кажу Степаном</l>
            <l>Або Яном Собієським:</l>
            <l>Ті два незвичайні — </l>
            <l>А іншими. Небораки</l>
            <l>Мовчки панували.</l>
            <l>Сейми, сеймики ревіли,</l>
            <l>Сусіди мовчали,</l>
            <l>Дивилися, як королі</l>
            <l>Із Польщі втікають,</l>
            <l>Та слухали, як шляхетство</l>
            <l>Навісне гукає.</l>
            <l>
                        <foreign xml:lang="pl">«Nie pozwalam! Nie pozwalam!»</foreign>
                    </l>
            <l>Шляхта репетує,</l>
            <l>А магнати палять хати, </l>
            <l>Шабельки гартують.</l>
            <l>Довго таке творилося,</l>
            <l>Поки не в Варшаві</l>
            <l>Запановав над ляхами</l>
            <l>Понятовський жвавий.</l>
            <l>Запановав та й думав шляхту</l>
            <l>Приборкать трошки... Не зумів!</l>
            <l>Добра хотів, як дітям мати,</l>
            <l>А може, й ще чого хотів.</l>
            <l>Єдине слово «nie pozwalam»</l>
            <l>У шляхти думав одібрать,</l>
            <l>А потім!.. Польща запалала,</l>
            <l>Панки сказилися... Кричать:</l>
            <l>«Гонору слово, дарма праця!</l>
            <l>Поганець, наймит москаля!»</l>
            <l>На ґвалт Пулавського і Паца</l>
            <l>Встає шляхетськая земля,</l>
            <l>І разом сто конфедерацій.</l>
            <l>Розбрілись конфедерати</l>
            <l>По Польщі, Волині,</l>
            <l>По Литві, по Молдаванах</l>
            <l>І по Україні;</l>
            <l>Розбрілися та й забули</l>
            <l>Волю рятувати,</l>
            <l>Полигалися з жидами,</l>
            <l>Та й ну руйнувати.</l>
            <l>Руйнували, мордували,</l>
            <l>Церквами топили...</l>
            <l>А тим часом гайдамаки</l>
            <l>Ножі освятили.</l>
          </lg>
        </div2>
        <div2 type="section">
          <head>ГАЛАЙДА</head>
          <lg type="stanza">
            <l>«Яремо! герш-ту, хамів сину?</l>
            <l>Піди кобилу приведи,</l>
            <l>Подай патинки господині</l>
            <l>Та принеси мені води,</l>
            <l>Вимети хату, внеси дрова,</l>
            <l>Посип індикам, гусям дай,</l>
            <l>Піди до льоху, до корови,</l>
            <l>Та швидче, хаме!.. Постривай!</l>
            <l>Упоравшись, біжи в Вільшану:</l>
            <l>Їмості треба. Не барись».</l>
            <l>Пішов Ярема, похиливсь. </l>
            <l>Отак уранці жид поганий</l>
            <l>Над козаком коверзував.</l>
            <l>Ярема гнувся, бо не знав,</l>
            <l>Не знав, сіромаха, що виросли крила,</l>
            <l>Що неба достане, коли полетить,</l>
            <l>Не знав, нагинався...</l>
          </lg>
          <lg type="stanza">
            <l>О Боже мій милий!</l>
            <l>Тяжко жить на світі, а хочеться жить:</l>
            <l>Хочеться дивитись, як сонечко сяє,</l>
            <l>Хочеться послухать, як море заграє,</l>
            <l>Як пташка щебече, байрак гомонить</l>
            <l>Або чорнобрива в гаю заспіває...</l>
            <l>О Боже мій милий, як весело жить!</l>
          </lg>
          <lg type="stanza">
            <l>Сирота Ярема, сирота убогий:</l>
            <l>Ні сестри, ні брата, нікого нема!</l>
            <l>Попихач жидівський, виріс у порогу;</l>
            <l>А не клене долі, людей не займа.</l>
            <l>Та й за що їх лаять? Хіба вони знають,</l>
            <l>Кого треба гладить, кого катувать?</l>
            <l>Нехай бенкетують... У їх доля дбає,</l>
            <l>А сироті треба самому придбать.</l>
            <l>Трапляється, часом тихенько заплаче,</l>
            <l>Та й то не од того, що серце болить:</l>
            <l>Що-небудь згадає або що побачить...</l>
            <l>Та й знову за працю. Отак треба жить!</l>
            <l>Нащо батько, мати, високі палати,</l>
            <l>Коли нема серця з серцем розмовлять?</l>
            <l>Сирота Ярема — сирота багатий,</l>
            <l>Бо є з ким заплакать, є з ким заспівать:</l>
            <l>Єсть карії очі — як зіроньки сяють,</l>
            <l>Білі рученята — мліють-обнімають,</l>
            <l>Єсть серце єдине, серденько дівоче,</l>
            <l>Що плаче, сміється, і мре, й оживає,</l>
            <l>Святим духом серед ночі</l>
            <l>Понад ним витає.</l>
            <l>Отакий-то мій Ярема,</l>
            <l>Сирота багатий.</l>
            <l>Таким і я колись-то був.</l>
            <l>Минуло, дівчата...</l>
            <l>Минулося, розійшлося,</l>
            <l>І сліду не стало.</l>
            <l>Серце мліє, як згадаю...</l>
            <l>Чому не осталось? </l>
            <l>Чому не осталось, чому не вітало?</l>
            <l>Легше було б сльози, журбу виливать.</l>
            <l>Люди одібрали, бо їм було мало.</l>
            <l>«Нащо йому доля? треба закопать:</l>
            <l>Він і так багатий...»</l>
            <l>Багатий на лати</l>
            <l>Та на дрібні сльози — бодай не втирать!</l>
            <l>Доле моя, доле! Де тебе шукать?</l>
            <l>Вернися до мене, до моєї хати,</l>
            <l>Або хоч приснися... Не хочеться спать.</l>
            <l>Вибачайте, люди добрі:</l>
            <l>Може, не до ладу,</l>
            <l>Та прокляте лихо-злидні</l>
            <l>Кому не завадить?</l>
            <l>Може, ще раз зустрінемось,</l>
            <l>Поки шкандибаю</l>
            <l>За Яремою по світу,</l>
            <l>А може... й не знаю.</l>
            <l>Лихо, люди, всюди лихо.</l>
            <l>Нігде пригорнуться:</l>
            <l>Куди, каже, хилить доля,</l>
            <l>Туди й треба гнуться — </l>
            <l>Гнуться мовчки, усміхаться,</l>
            <l>Щоб люди не знали,</l>
            <l>Що на серці заховано,</l>
            <l>Щоб не привітали.</l>
            <l>Бо їх ласка... Нехай сниться</l>
            <l>Тому, в кого доля,</l>
            <l>А сироті щоб не снилась,</l>
            <l>Не снилась ніколи!</l>
            <l>Тяжко, нудно розказувать,</l>
            <l>А мовчать не вмію.</l>
            <l>Виливайся ж, слово-сльози:</l>
            <l>Сонечко не гріє,</l>
            <l>Не висушить. Поділюся</l>
            <l>Моїми сльозами...</l>
            <l>Та не з братом, не з сестрою — </l>
            <l>З німими стінами</l>
            <l>На чужині... А поки що — </l>
            <l>До корчми вернуся,</l>
            <l>Що там робиться. </l>
            <l>Жидюга</l>
            <l>Дрижить, ізігнувшись</l>
            <l>Над каганцем: лічить гроші</l>
            <l>Коло ліжка, клятий.</l>
            <l>А на ліжку... ох, аж душно!..</l>
            <l>Білі рученята</l>
            <l>Розкидала, розкрилася...</l>
            <l>Як квіточка в гаю,</l>
            <l>Червоніє; а пазуха...</l>
            <l>Пазухи немає — </l>
            <l>Розірвана... Мабуть, душно</l>
            <l>На перині спати</l>
            <l>Одинокій, молоденькій;</l>
            <l>Ні з ким розмовляти, — </l>
            <l>Одна шепче. Несказанно</l>
            <l>Гарна нехрещена!</l>
            <l>Ото дочка, а то батько — </l>
            <l>Чортова кишеня.</l>
            <l>Стара Хайка лежить долі,</l>
            <l>В перинах поганих.</l>
            <l>Де ж Ярема? Взявши торбу,</l>
            <l>Потяг у Вільшану.</l>
          </lg>
        </div2>
        <div2 type="section">
          <head>КОНФЕДЕРАТИ</head>
          <lg type="stanza">
            <l>«Одчиняй, проклятий жиде!</l>
            <l>Бо будеш битий... Одчиняй!</l>
            <l>Ламайте двері, поки вийде</l>
            <l>Старий паскуда!»</l>
            <l>«Постривай!</l>
            <l>Стривайте, зараз!»</l>
            <l>«Нагаями</l>
            <l>Свиняче ухо! Жартувать,</l>
            <l>Чи що, ти хочеш?»</l>
            <l>«Я? З панами?</l>
            <l>Крий Боже! Зараз, дайте встать,</l>
            <l>Ясновельможні (нишком — свині)».</l>
            <l>«Пане полковнику, ламай!»</l>
            <l>Упали двері... А нагай</l>
            <l>Малює вздовж жидівську спину.</l>
            <l>«Здоров, свине, здоров, жиде,</l>
            <l>Здоров, чортів сину!»</l>
            <l>Та нагаєм, та нагаєм.</l>
            <l>А жид зогнув спину: </l>
            <l>«Не жартуйте, мості-пане!»</l>
            <l>«Добривечір в хату!</l>
            <l>Ще раз шельму! ще раз!.. Годі!</l>
            <l>Вибачай, проклятий!</l>
            <l>Добривечір! А де дочка?»</l>
            <l>«Умерла, панове».</l>
            <l>«Лжеш, Іудо! Нагаями!»</l>
            <l>Посипались знову.</l>
            <l>«Ой паночки-голубчики,</l>
            <l>Єй-богу, немає!»</l>
            <l>«Брешеш, шельмо!»</l>
            <l>«Коли брешу,</l>
            <l>Нехай Бог карає!»</l>
            <l>«Не Бог, а ми. Признавайся!»</l>
            <l>«Нащо б мав ховати,</l>
            <l>Якби жива? Нехай, Боже,</l>
            <l>Щоб я був проклятий!..»</l>
            <l>«Ха-ха-ха-ха!.. Чорт, панове,</l>
            <l>Літаню співає.</l>
            <l>Перехрестись!»</l>
            <l>«Як же воно?</l>
            <l>Далебі, не знаю».</l>
            <l>«Отак, дивись...»</l>
            <l>Лях хреститься,</l>
            <l>А за ним Іуда.</l>
            <l>«Браво! браво! Охрестили.</l>
            <l>Ну, за таке чудо</l>
            <l>Могоричу, мості-пане!</l>
            <l>Чуєш, охрещений?</l>
            <l>Могоричу!»</l>
            <l>«Зараз, зараз!»</l>
            <l>Ревуть, мов скажені,</l>
            <l>Ревуть ляхи, а поставець</l>
            <l>По столу гуляє.</l>
            <l>«Єще Польща не згінела!» — </l>
            <l>Хто куди гукає.</l>
            <l>«Давай, жиде!»</l>
            <l>Охрещений</l>
            <l>Із льоху та в хату,</l>
            <l>Знай, шмигляє, наливає,</l>
            <l>А конфедерати,</l>
            <l>Знай, гукають: «Жиде, меду!»</l>
            <l>Жид не схаменеться.</l>
            <l>«Де цимбали? Грай, псявіро!» </l>
            <l>Аж корчма трясеться — </l>
            <l>Краков’яка оддирають,</l>
            <l>Вальса та мазура.</l>
            <l>І жид гляне, та нищечком:</l>
            <l>«Шляхетська натура!»</l>
            <l>«Добре, годі! Тепер співай!»</l>
            <l>«Не вмію, єй-богу!»</l>
            <l>«Не божись, собача шкуро!»</l>
            <l>«Яку ж вам? Небогу?</l>
          </lg>
          <lg type="stanza">
            <l>Була собі Гандзя,</l>
            <l>Каліка-небога,</l>
            <l>Божилася,</l>
            <l>Молилася,</l>
            <l>Що боліли ноги;</l>
            <l>На панщину не ходила,</l>
            <l>А за парубками</l>
            <l>Тихесенько,</l>
            <l>Гарнесенько,</l>
            <l>Поміж бур’янами».</l>
          </lg>
          <lg type="stanza">
            <l>«Годі! годі! Це погана:</l>
            <l>Схизмати співають».</l>
            <l>«Якої ж вам? Хіба оцю?</l>
            <l>Стривайте, згадаю...</l>
          </lg>
          <lg type="stanza">
            <l>Перед паном Хведором</l>
            <l>Ходить жид ходором</l>
            <l>І задком,</l>
            <l>І передком</l>
            <l>Перед паном Хведірком».</l>
            <l>«Добре, годі! Тепер плати!»</l>
            <l>«Жартуєте, пане:</l>
            <l>За що платить?»</l>
            <l>«Що слухали.</l>
            <l>Не кривись, поганий!</l>
            <l>Не жартуєм. Давай гроші!»</l>
            <l>«Де мені їх взяти?</l>
            <l>Ні шеляга; я панською</l>
            <l>Ласкою багатий».</l>
            <l>«Лжеш, собако! Признавайся!</l>
            <l>Ануте, панове,</l>
            <l>Батогами!» </l>
            <l>Засвистіли,</l>
            <l>Хрестять Лейбу знову.</l>
            <l>Періщили, періщили,</l>
            <l>Аж пір’я летіло...</l>
            <l>«Єй же богу, ні шеляга!</l>
            <l>Їжте моє тіло!</l>
            <l>Ні шеляга! Ґвалт! Рятуйте!»</l>
            <l>«Ось ми порятуєм».</l>
            <l>«Постривайте, я щось скажу».</l>
            <l>«Почуєм, почуєм,</l>
            <l>Та не бреши, бо, хоч здохни,</l>
            <l>Брехня не поможе».</l>
            <l>«Ні, в Вільшаній...»</l>
            <l>«Твої гроші?»</l>
            <l>«Мої!.. ховай Боже!</l>
            <l>Ні, я кажу, що в Вільшаній...</l>
            <l>Вільшанські схизмати</l>
            <l>По три сем’ї, по чотири</l>
            <l>Живуть в одній хаті».</l>
            <l>«Ми це знаєм, бо ми самі</l>
            <l>Їх так очухрали».</l>
            <l>«Та ні, не те... вибачайте...</l>
            <l>Щоб лиха не знали,</l>
            <l>Щоб вам гроші приснилися...</l>
            <l>Бачте, у Вільшаній</l>
            <l>У костьолі... у титаря...</l>
            <l>А дочка Оксана!</l>
            <l>Ховай Боже! Як панночка!</l>
            <l>Що-то за хороше!</l>
            <l>А червінців! хоч не його,</l>
            <l>Так що? Аби гроші».</l>
            <l>«Аби гроші, однаково!</l>
            <l>Правду Лейба каже;</l>
            <l>А щоб певна була правда,</l>
            <l>Нехай шлях покаже.</l>
            <l>Одягайся!»</l>
            <l>Поїхали</l>
            <l>Ляхи у Вільшану.</l>
            <l>Один тілько під лавою</l>
            <l>Конфедерат п’яний</l>
            <l>Нездужа встать, а курника,</l>
            <l>П’яний і веселий:</l>
            <l>
                        <foreign xml:lang="pl">«My żyemy, my żyjemy,</foreign>
                    </l>
            <l>
                        <foreign xml:lang="pl">Polska nie zginęła».</foreign>
                    </l>
          </lg>
        </div2>
        <div2 type="section">
          <head>ТИТАР</head>
          <lg type="stanza">
            <l>«У гаю, гаю</l>
            <l>Вітру немає;</l>
            <l>Місяць високо,</l>
            <l>Зіроньки сяють.</l>
            <l>Вийди, серденько, — </l>
            <l>Я виглядаю;</l>
            <l>Хоч на годину,</l>
            <l>Моя рибчино!</l>
            <l>Виглянь, голубко,</l>
            <l>Та поворкуєм,</l>
            <l>Та посумуєм;</l>
            <l>Бо я далеко</l>
            <l>Сю ніч мандрую.</l>
            <l>Виглянь же, пташко,</l>
            <l>Моє серденько,</l>
            <l>Поки близенько,</l>
            <l>Та поворкуєм...</l>
            <l>Ох, тяжко, важко!»</l>
            <l>Отак, ходя попід гаєм,</l>
          </lg>
          <lg type="stanza">
            <l>Ярема співає,</l>
            <l>Виглядає; а Оксани</l>
            <l>Немає, немає.</l>
            <l>Зорі сяють; серед неба</l>
            <l>Горить білолиций;</l>
            <l>Верба слуха соловейка,</l>
            <l>Дивиться в криницю;</l>
            <l>На калині, над водою,</l>
            <l>Так і виливає,</l>
            <l>Неначе зна, що дівчину</l>
            <l>Козак виглядає.</l>
            <l>А Ярема по долині</l>
            <l>Ледве-ледве ходить,</l>
            <l>Не дивиться, не слухає...</l>
            <l>«Нащо мені врода,</l>
          </lg>
          <lg type="stanza">
            <l>Коли нема долі, нема талану!</l>
            <l>Літа молодії марно пропадуть.</l>
            <l>Один я на світі без роду, і доля — </l>
            <l>Стеблина-билина на чужому полі.</l>
            <l>Стеблину-билину вітри рознесуть:</l>
            <l>Так і мене люде не знають, де діти.</l>
            <l>За що ж одцурались? Що я сирота.</l>
            <l>Одно було серце, одно на всім світі, </l>
            <l>Одна душа щира, та бачу, що й та,</l>
            <l>Що й та одцуралась».</l>
            <l>І хлинули сльози.</l>
            <l>Поплакав сердега, утер рукавом.</l>
            <l>«Оставайсь здорова. В далекій дорозі</l>
            <l>Найду або долю, або за Дніпром</l>
            <l>Ляжу головою... А ти не заплачеш,</l>
            <l>А ти не побачиш, як ворон клює</l>
            <l>Ті карії очі, ті очі козачі,</l>
            <l>Що ти цілувала, серденько моє!</l>
            <l>Забудь мої сльози, забудь сиротину,</l>
            <l>Забудь, що клялася; другого шукай;</l>
            <l>Я тобі не пара; я в сірій свитині,</l>
            <l>А ти титарівна. Кращого вітай,</l>
            <l>Вітай, кого знаєш... Така моя доля.</l>
            <l>Забудь мене, пташко, забудь, не журись.</l>
            <l>А коли почуєш, що на чужім полі</l>
            <l>Поляг головою, — нишком помолись.</l>
            <l>Одна, серце, на всім світі</l>
            <l>Хоч ти помолися!»</l>
            <l>Та й заплакав сіромаха,</l>
            <l>На кий похилившись,</l>
            <l>Плаче собі тихесенько...</l>
            <l>Шелест!.. Коли гляне:</l>
            <l>Попід гаєм, мов ласочка,</l>
            <l>Крадеться Оксана.</l>
            <l>Забув, побіг, обнялися.</l>
            <l>«Серце!» — та й зомліли.</l>
            <l>Довго-довго тілько «серце» — </l>
            <l>Та й знову німіли.</l>
            <l>«Годі, пташко!»</l>
            <l>«Ще трошечки,</l>
            <l>Ще... ще... сизокрилий!</l>
            <l>Вийми душу!.. ще раз... ще раз...</l>
            <l>Ох, як я втомилась!»</l>
            <l>«Одпочинь, моя ти зоре!</l>
            <l>Ти з неба злетіла!»</l>
            <l>Послав свитку. Як ясочка,</l>
            <l>Усміхнулась, сіла.</l>
            <l>«Сідай же й ти коло мене».</l>
            <l>Сів, та й обнялися.</l>
            <l>«Серце моє, зоре моя,</l>
            <l>Де це ти зоріла?»</l>
            <l>«Я сьогодні забарилась: </l>
            <l>Батько занедужав;</l>
            <l>Коло його все поралась...»</l>
            <l>«А мене й байдуже?»</l>
            <l>«Який-бо ти, єй же богу!»</l>
            <l>І сльози блиснули.</l>
            <l>«Не плач, серце, я жартую».</l>
            <l>«Жарти!»</l>
            <l>Усміхнулась,</l>
            <l>Прихилилась головкою</l>
            <l>Та й ніби заснула.</l>
            <l>«Бач, Оксано, я жартую,</l>
            <l>А ти й справді плачеш.</l>
            <l>Ну, не плач же, глянь на мене:</l>
            <l>Завтра не побачиш.</l>
            <l>Завтра буду я далеко,</l>
            <l>Далеко, Оксано...</l>
            <l>Завтра вночі у Чигрині</l>
            <l>Свячений достану.</l>
            <l>Дасть він мені срібло-злото,</l>
            <l>Дасть він мені славу;</l>
            <l>Одягну тебе, обую,</l>
            <l>Посажу, як паву,</l>
            <l>На дзиґлику, як гетьманшу,</l>
            <l>Та й дивитись буду;</l>
            <l>Поки не вмру, дивитимусь».</l>
            <l>«А може, й забудеш?</l>
            <l>Розбагатієш, у Київ</l>
            <l>Поїдеш з панами,</l>
            <l>Найдеш собі шляхтяночку,</l>
            <l>Забудеш Оксану!»</l>
            <l>«Хіба краща є за тебе?»</l>
            <l>«Може, й є — не знаю».</l>
            <l>«Гнівиш Бога, моє серце:</l>
            <l>Кращої немає</l>
            <l>Ні на небі, ні за небом,</l>
            <l>Ні за синім морем</l>
            <l>Нема кращої за тебе!»</l>
            <l>«Що се ти говориш?</l>
            <l>Схаменися!»</l>
            <l>«Правду, рибко!»</l>
            <l>Та й знову, та й знову.</l>
            <l>Довго вони, як бачите,</l>
            <l>Меж мови-розмови</l>
            <l>Цілувались, обнімались </l>
            <l>З усієї сили;</l>
            <l>То плакали, то божились,</l>
            <l>То ще раз божились.</l>
            <l>Їй Ярема розказував,</l>
            <l>Як жить вони будуть</l>
            <l>Укупочці, як золото</l>
            <l>І долю добуде,</l>
            <l>Як виріжуть гайдамаки</l>
            <l>Ляхів в Україні,</l>
            <l>Як він буде панувати,</l>
            <l>Коли не загине.</l>
            <l>Аж обридло, слухаючи,</l>
            <l>Далебі, дівчата!</l>
            <l>«Ото який! Мов і справді</l>
            <l>Обридло!»</l>
            <l>А мати</l>
            <l>Або батько як побачать,</l>
            <l>Що ви, мої любі,</l>
            <l>Таке диво читаєте, — </l>
            <l>Гріха на всю губу!</l>
            <l>Тоді, тоді... Та цур йому,</l>
            <l>А дуже цікаве!</l>
            <l>А надто вам розказать би,</l>
            <l>Як козак чорнявий</l>
            <l>Під вербою, над водою,</l>
            <l>Обнявшись, сумує;</l>
            <l>А Оксана, як голубка,</l>
            <l>Воркує, цілує;</l>
            <l>То заплаче, то зомліє,</l>
            <l>Головоньку схилить:</l>
            <l>«Серце моє, доле моя!</l>
            <l>Соколе мій милий!</l>
            <l>Мій!..» Аж верби нагинались</l>
            <l>Слухать тую мову.</l>
            <l>Ото мова! Не розкажу,</l>
            <l>Мої чорноброві,</l>
            <l>Не розкажу против ночі,</l>
            <l>А то ще присниться.</l>
            <l>Нехай собі розійдуться</l>
            <l>Так, як ізійшлися, — </l>
            <l>Тихесенько, гарнесенько,</l>
            <l>Щоб ніхто не бачив</l>
            <l>Ні дівочі дрібні сльози,</l>
            <l>Ні щирі козачі. </l>
            <l>Нехай собі... Може, ще раз</l>
            <l>Вони на сім світі</l>
            <l>Зострінуться... Побачимо...</l>
          </lg>
          <lg type="stanza">
            <l>А тим часом світить</l>
            <l>З усіх вікон у титаря.</l>
            <l>Що-то там твориться?</l>
            <l>Треба глянуть та розказать...</l>
            <l>Бодай не дивиться!</l>
            <l>Бодай не дивитись, бодай не казати!</l>
            <l>Бо за людей сором, бо серце болить</l>
            <l>Гляньте, подивіться: то конфедерати,</l>
            <l>Люде, що зібрались волю боронить.</l>
            <l>Боронять, прокляті... Будь проклята мати,</l>
            <l>І день і година, коли понесла,</l>
            <l>Коли породила, на світ привела!</l>
            <l>Дивіться, що роблять у титаря в хаті</l>
            <l>Пекельнії діти.</l>
            <l>У печі пала</l>
            <l>Огонь і світить на всю хату,</l>
            <l>В кутку собакою дрижить</l>
            <l>Проклятий жид; конфедерати</l>
            <l>Кричать до титаря: «Хоч жить?</l>
            <l>Скажи, де гроші?»</l>
            <l>Той мовчить.</l>
            <l>Налигачем скрутили руки,</l>
            <l>Об землю вдарили — нема,</l>
            <l>Нема ні слова.</l>
            <l>«Мало муки!</l>
            <l>Давайте приску! Де смола?</l>
            <l>Кропи його! Отак! Холоне?</l>
            <l>Мерщій же приском посипай!</l>
            <l>Що? скажеш, шельмо?.. І не стогне!</l>
            <l>Завзята бестія! Стривай!»</l>
            <l>Насипали в халяви жару...</l>
            <l>«У тім’я цвяшок закатай!»</l>
            <l>Не витерпів святої кари,</l>
            <l>Упав, сердега. Пропадай,</l>
            <l>Душа, без сповіді святої!</l>
            <l>«Оксано, дочко!» — та й умер.</l>
            <l>Ляхи задумалися, стоя,</l>
            <l>Хоч і запеклі.</l>
            <l>«Що ж тепер?</l>
            <l>Панове, ради! Поміркуєм, </l>
            <l>Тепер з ним нічого робить.</l>
            <l>Запалим церкву!»</l>
            <l>«Ґвалт! рятуйте!</l>
            <l>Хто в Бога вірує!» — кричить</l>
            <l>Надворі голос що є сили.</l>
            <l>Ляхи зомліли. «Хто такий?»</l>
            <l>Оксана в двері: «Вбили! вбили!»</l>
            <l>Та й пада крижем. А старший</l>
            <l>Махнув рукою на громаду.</l>
            <l>Понура шляхта, мов хорти,</l>
            <l>За двері вийшли. Сам позаду</l>
            <l>Бере зомлілую...</l>
            <l>Де ж ти,</l>
            <l>Яремо, де ти? подивися!</l>
            <l>А він, мандруючи, співа,</l>
            <l>Як Наливайко з ляхом бився.</l>
            <l>Ляхи пропали; нежива</l>
            <l>Пропала з ними і Оксана.</l>
            <l>Собаки де-де по Вільшаній</l>
            <l>Загавкають та й замовчать.</l>
            <l>Біліє місяць; люде сплять,</l>
            <l>І титар спить... Не рано встане:</l>
            <l>Навіки, праведний, заснув.</l>
            <l>Горіло світло, погасало,</l>
            <l>Погасло... Мертвий мов здригнув.</l>
            <l>І сумно-сумно в хаті стало.</l>
          </lg>
        </div2>
        <div2 type="section">
          <head>СВЯТО В ЧИГИРИНІ</head>
          <div3>
            <lg type="stanza">
              <l>Гетьмани, гетьмани, якби то ви встали,</l>
              <l>Встали, подивились на той Чигирин,</l>
              <l>Що ви будували, де ви панували!</l>
              <l>Заплакали б тяжко, бо ви б не пізнали</l>
              <l>Козацької слави убогих руїн.</l>
            </lg>
            <lg type="stanza">
              <l>Базари, де військо, як море червоне</l>
              <l>Перед бунчуками, бувало, горить,</l>
              <l>А ясновельможний, на воронім коні,</l>
              <l>Блисне булавою — море закипить...</l>
              <l>Закипить — і розлилося</l>
              <l>Степами, ярами;</l>
              <l>Лихо мліє перед ними...</l>
              <l>А за козаками...</l>
              <l>Та що й казать? Минулося; </l>
              <l>А те, що минуло,</l>
              <l>Не згадуйте, пани-брати,</l>
              <l>Бо щоб нє почули.</l>
              <l>Та й що з того, що згадаєш?</l>
              <l>Згадаєш — заплачеш.</l>
              <l>Ну, хоч глянем на Чигирин,</l>
              <l>Колись-то козачий.</l>
            </lg>
            <lg type="stanza">
              <l>Із-за лісу, з-за туману</l>
              <l>Місяць випливає,</l>
              <l>Червоніє, круглолиций,</l>
              <l>Горить, а не сяє,</l>
              <l>Неначе зна, що не треба</l>
              <l>Людям його світу,</l>
              <l>Що пожари Україну</l>
              <l>Нагріють, освітять.</l>
              <l>І смерклося, а в Чигрині,</l>
              <l>Як у домовині,</l>
              <l>Сумно-сумно. (Отак було</l>
              <l>По всій Україні</l>
              <l>Против ночі Маковія,</l>
              <l>Як ножі святили.)</l>
              <l>Людей не чуть; через базар</l>
              <l>Кажан костокрилий</l>
              <l>Перелетить; на вигоні</l>
              <l>Сова завиває.</l>
              <l>А де ж люде?.. Над Тясмином,</l>
              <l>У темному гаю,</l>
              <l>Зібралися; старий, малий,</l>
              <l>Убогий, багатий</l>
              <l>Поєднались — дожидають</l>
              <l>Великого свята.</l>
              <l>У темному гаю, в зеленій діброві,</l>
              <l>На припоні коні отаву скубуть;</l>
              <l>Осідлані коні, вороні готові.</l>
              <l>Куди-то поїдуть? кого повезуть?</l>
              <l>Он кого, дивіться. Лягли по долині,</l>
              <l>Неначе побиті, ні слова не чуть.</l>
              <l>Ото гайдамаки. На ґвалт України</l>
              <l>Орли налетіли; вони рознесуть</l>
              <l>Ляхам, жидам кару;</l>
              <l>За кров і пожари</l>
              <l>Пеклом гайдамаки ляхам оддадуть. </l>
              <l>Попід дібровою стоять</l>
              <l>Вози залізної тарані;</l>
              <l>То щедрої гостинець пані.</l>
              <l>Уміла що кому давать,</l>
              <l>Невроку їй, нехай царствує;</l>
              <l>Нехай не вадить, як не чує!</l>
              <l>Поміж возами нігде стать:</l>
              <l>Неначе в ірій налетіло</l>
              <l>З Смілянщини, з Чигирина</l>
              <l>Просте козацтво, старшина,</l>
              <l>На певне діло налетіли.</l>
              <l>Козацьке панство похожає</l>
              <l>В киреях чорних, як один,</l>
              <l>Тихенько ходя розмовляє</l>
              <l>І поглядає на Чигрин.</l>
            </lg>
          </div3>
          <div3 type="dialog">
              <sp>
                <speaker>Старшина первий</speaker>
                <lg type="stanza">
                  <l>Старий Головатий щось дуже коверзує.</l>
                </lg>
              </sp>
              <sp>
                <speaker>Старшина другий</speaker>
                <lg type="stanza">
                  <l>Мудра голова, сидить собі в хуторі, ніби не знає нічого, а дивишся —
   скрізь Головатий. «Коли сам, — каже, — не повершу, то синові передам».</l>
                </lg>
              </sp>
              <sp>
                <speaker>Старшина третій</speaker>
                <lg type="stanza">
                  <l>Та й син же штука! Я вчора зострівся з Залізняком; таке розказує про
   його, що цур йому! «Кошовим, — каже, — буде, та й годі; а може, ще і
   гетьманом, коли теє...»</l>
                </lg>
              </sp>
              <sp>
                <speaker>Старшина другий</speaker>
                <lg type="stanza">
                  <l>А Гонта нащо? А Залізняк? До Гонти сама... сама писала: «Коли, — каже...»</l>
                </lg>
              </sp>
              <sp>
                <speaker>Старшина первий</speaker>
                <lg type="stanza">
                  <l>Цитьте лишень, здається, дзвонять!</l>
                </lg>
              </sp>
              <sp>
                <speaker>Старшина другий</speaker>
                <lg type="stanza">
                  <l>Та ні, то люде гомонять.</l>
                </lg>
              </sp>
              <sp>
                <speaker>Старшина первий</speaker>
                <lg type="stanza">
                  <l>Гомонять, поки ляхи почують. Ох, старі голови та розумні; химерять,
   химерять, та й зроблять з лемеша швайку. Де можна лантух, там торби не треба.
   Купили хріну, треба з’їсти; плачте, очі, хоч повилазьте: бачили, що
   куповали — грошам не пропадать! А то думають, думають, ні вголос ні мовчки; а
   ляхи догадаються — от тобі й пшик! Що там за рада? Чом вони не дзвонять? Чим
   спиниш народ, щоб не гомонів? Не десять душ, а, слава Богу, вся Смілянщина,
   коли не вся Україна. Он, чуєте? співають.</l>
                </lg>
              </sp>
              <sp>
                <speaker>Старшина третій</speaker>
                <lg type="stanza">
                  <l>Справді співа щось; піду спиню.</l>
                </lg>
              </sp>
              <sp>
                <speaker>Старшина первий</speaker>
                <lg type="stanza">
                  <l>Не спиняй, нехай собі співає, аби не голосно.</l>
                </lg>
              </sp>
              <sp>
                <speaker>Старшина другий</speaker>
                <lg type="stanza">
                  <l>Ото, мабуть, Волох! Не втерпів-таки старий дурень: треба, та й
   годі.</l>
                </lg>
              </sp>
              <sp>
                <speaker>Старшина третій</speaker>
                <lg type="stanza">
                  <l>А мудро співає! Коли не послухаєш, усе іншу. Підкрадьмось, братці,
   та послухаємо, а тим часом задзвонять.</l>
                </lg>
              </sp>
              <sp>
                <speaker>Старшина первий і другий</speaker>
                <lg type="stanza">
                  <l>А що ж? То й ходімо!</l>
                </lg>
              </sp>
              <sp>
                <speaker>Старшина третій</speaker>
                <lg type="stanza">
                  <l>Добре, ходімо.</l>
                </lg>
              </sp>
              <lg type="stanza">
                <l>Старшини нишком стали за дубом, а під дубом сидить сліпий кобзар;
   кругом його запорожці і гайдамаки. Кобзар співає з повагою і неголосно.</l>
              </lg>
              <lg type="stanza">
                <l>Ой волохи, волохи,</l>
                <l>Вас осталося трохи;</l>
                <l>І ви, молдавани,</l>
                <l>Тепер ви не пани;</l>
                <l>Ваші господарі — </l>
                <l>Наймити татарам,</l>
                <l>Турецьким султанам,</l>
                <l>В кайданах, в кайданах!</l>
                <l>Годі ж, не журіться;</l>
                <l>Гарно помоліться,</l>
                <l>Братайтеся з нами, </l>
                <l>З нами, козаками;</l>
                <l>Згадайте Богдана,</l>
                <l>Старого гетьмана;</l>
                <l>Будете панами,</l>
                <l>Та, як ми, з ножами,</l>
                <l>З ножами святими,</l>
                <l>Та з батьком Максимом</l>
                <l>Сю ніч погуляєм,</l>
                <l>Ляхів погойдаєм,</l>
                <l>Та так погуляєм,</l>
                <l>Що аж пекло засміється,</l>
                <l>Земля затрясеться,</l>
                <l>Небо запалає...</l>
                <l>Добре погуляєм!</l>
              </lg>
              <sp>
                <speaker>Запорожець</speaker>
                <lg type="stanza">
                  <l>Добре погуляєм! Правду старий співа, як не бреше. А що б то з його
   за кобзар був, якби не волох!</l>
                </lg>
              </sp>
              <sp>
                <speaker>Кобзар</speaker>
                <lg type="stanza">
                  <l>Та я й не волох; так тілько — був колись у Волощині, а люде й
   зовуть Волохом, сам не знаю за що.</l>
                </lg>
              </sp>
              <sp>
                <speaker>Запорожець</speaker>
                <lg type="stanza">
                  <l>Ну, та дарма; утни ще яку-небудь. Ану лишень про батька Максима
   ушквар.</l>
                </lg>
              </sp>
              <sp>
                <speaker>Гайдамака</speaker>
                <lg type="stanza">
                  <l>Та не голосно, щоб не почула старшина.</l>
                </lg>
              </sp>
              <sp>
                <speaker>Запорожець</speaker>
                <lg type="stanza">
                  <l>А що нам ваша старшина? Почує, так послуха, коли має чим слухати,
   та й годі. У нас один старший — батько Максим; а він як почує, то ще
   карбованця дасть. Співай, старче Божий, не слухай його.</l>
                </lg>
              </sp>
              <sp>
                <speaker>Гайдамака</speaker>
                <lg type="stanza">
                  <l>Та воно так, чоловіче; я це й сам знаю, та ще ось що; не так пани,
   як підпанки, або — поки сонце зійде, то роса очі виїсть.</l>
                </lg>
              </sp>
              <sp>
                <speaker>Запорожець</speaker>
                <lg type="stanza">
                  <l>Брехня! Співай, старче Божий, яку знаєш, а то й дзвона не діждемо —
   поснемо. </l>
                </lg>
              </sp>
              <sp>
                <speaker>Гуртом</speaker>
                <lg type="stanza">
                  <l>Справді поснемо; співай яку-небудь.</l>
                </lg>
              </sp>
              <sp>
                <speaker>Кобзар</speaker>
                <stage>(співає)</stage>
                <lg type="stanza">
                  <l>Літа орел, літа сизий</l>
                  <l>Попід небесами;</l>
                  <l>Гуля Максим, гуля батько</l>
                  <l>Степами-лісами.</l>
                  <l>Ой літає орел сизий,</l>
                  <l>А за ним орлята;</l>
                  <l>Гуля Максим, гуля батько,</l>
                  <l>А за ним хлоп’ята.</l>
                  <l>Запорожці ті хлоп’ята,</l>
                  <l>Сини його, діти,</l>
                  <l>Поміркує, загадає,</l>
                  <l>Чи бити, чи пити,</l>
                  <l>Чи танцювать, то й ушкварять,</l>
                  <l>Аж земля трясеться.</l>
                  <l>Заспіває — заспівають,</l>
                  <l>Аж лихо сміється.</l>
                  <l>Горілку, мед не чаркою — </l>
                  <l>Поставцем черкає,</l>
                  <l>А ворога, заплющившись,</l>
                  <l>Ката, не минає.</l>
                  <l>Отакий-то наш отаман,</l>
                  <l>Орел сизокрилий!</l>
                  <l>І воює і гарцює</l>
                  <l>З усієї сили — </l>
                  <l>Нема в його ні оселі,</l>
                  <l>Ні саду, ні ставу...</l>
                  <l>Степ і море; скрізь битий шлях,</l>
                  <l>Скрізь золото, слава.</l>
                  <l>Шануйтеся ж, вражі ляхи,</l>
                  <l>Скажені собаки:</l>
                  <l>Йде Залізняк Чорним шляхом,</l>
                  <l>За ним гайдамаки.</l>
                </lg>
              </sp>
              <sp>
                <speaker>Запорожець</speaker>
                <lg type="stanza">
                  <l>Оце то так! Вчистив, нічого сказати: і до ладу, і правда. Добре,
   далебі, добре! Що хоче, то так і втне. Спасибі, спасибі.</l>
                </lg>
              </sp>
              <sp>
                <speaker>Гайдамака</speaker>
                <lg type="stanza">
                  <l>Я щось не второпав, що він співав про гайдамаків? </l>
                </lg>
              </sp>
              <sp>
                <speaker>Запорожець</speaker>
                <lg type="stanza">
                  <l>Який-бо ти бевзь і справді! Бачиш, ось що він співав: щоб ляхи
   погані, скажені собаки, каялись, бо йде Залізняк Чорним шляхом з гайдамаками,
   щоб ляхів, бачиш, різати...</l>
                </lg>
              </sp>
              <sp>
                <speaker>Гайдамака</speaker>
                <lg type="stanza">
                  <l>І вішати, і мордувати! Добре, єй-богу, добре! Ну, це так! Далебі,
   дав би карбованця, якби був не пропив учора! Шкода! Ну, нехай стара в’язне,
   більше м’яса буде. Поборгуй, будь ласкав, завтра оддам. Утни ще що-небудь про
   гайдамаків.</l>
                </lg>
              </sp>
              <sp>
                <speaker>Кобзар</speaker>
                <lg type="stanza">
                  <l>До грошей я не дуже ласий. Аби була ласка слухати, поки не охрип,
   співатиму; а охрипну — чарочку-другу тії ледащиці-живиці, як то кажуть, та й
   знову. Слухайте ж, панове громадо!</l>
                </lg>
                <lg type="stanza">
                  <l>Ночували гайдамаки</l>
                  <l>В зеленій діброві,</l>
                  <l>На припоні пасли коні,</l>
                  <l>Сідлані, готові,</l>
                  <l>Ночували ляшки-панки</l>
                  <l>В будинках з жидами,</l>
                  <l>Напилися, простяглися</l>
                  <l>Та й...</l>
                </lg>
              </sp>
              <sp>
                <speaker>Громада</speaker>
                <lg type="stanza">
                  <l>Цить лишень! Здається, дзвонять. Чуєш?.. Ще раз... о!..</l>
                </lg>
              </sp>
            </div3>
            <div3>
            <lg type="stanza">
              <l>«Задзвонили, задзвонили!» — </l>
              <l>Пішла луна гаєм.</l>
              <l>«Ідіть же ви та молітесь,</l>
              <l>А я доспіваю».</l>
            </lg>
            <lg type="stanza">
              <l>Повалили гайдамаки,</l>
              <l>Аж стогне діброва;</l>
              <l>Не повезли, а на плечах</l>
              <l>Чумацькі волові</l>
              <l>Несуть вози. А за ними</l>
              <l>Сліпий Волох знову:</l>
              <l>«Ночували гайдамаки</l>
              <l>В зеленій діброві». </l>
              <l>Шкандибає, курникає,</l>
              <l>І гич не до речі.</l>
              <l>«Ну лиш іншу, старче Божий!» — </l>
              <l>З возами на плечах</l>
              <l>Кричать йому гайдамаки.</l>
              <l>«Добре, хлопці, нате!</l>
              <l>Отак! Отак! Добре, хлопці!</l>
              <l>Ануте, хлоп’ята,</l>
              <l>Ушкваримо!»</l>
              <l>Земля гнеться,</l>
              <l>А вони з возами</l>
              <l>Так і ріжуть. Кобзар грає,</l>
              <l>Додає словами:</l>
              <l>«Ой гоп, таки так!</l>
              <l>Кличе Гандзю козак:</l>
              <l>«Ходи, Гандзю, пожартую,</l>
              <l>Ходи, Гандзю, поцілую;</l>
              <l>Ходім, Гандзю, до попа</l>
              <l>Богу помолиться;</l>
              <l>Нема жита ні снопа,</l>
              <l>Вари варениці».</l>
              <l>Оженився, зажурився — </l>
              <l>Нічого немає;</l>
              <l>У ряднині ростуть діти,</l>
              <l>А козак співає:</l>
              <l>«І по хаті ти-ни-ни,</l>
              <l>І по сінях ти-ни-ни,</l>
              <l>Вари, жінко, лини,</l>
              <l>Ти-ни-ни, ти-ни-ни!»</l>
              <l>«Добре! Добре! Ще раз! Ще раз!» — </l>
              <l>Кричать гайдамаки.</l>
            </lg>
            <lg type="stanza">
              <l>«Ой гоп, того дива!</l>
              <l>Наварили ляхи пива,</l>
              <l>А ми будем шинкувать,</l>
              <l>Ляшків-панків частувать.</l>
              <l>Ляшків-панків почастуєм,</l>
              <l>З панянками пожартуєм.</l>
              <l>Ой гоп, таки так!</l>
              <l>Кличе панну козак:</l>
              <l>«Панно, пташко моя!</l>
              <l>Панно, доле моя!</l>
              <l>Не соромся, дай рученьку,</l>
              <l>Ходім погуляймо; </l>
              <l>Нехай людям лихо сниться,</l>
              <l>А ми заспіваймо.</l>
              <l>А ми заспіваймо,</l>
              <l>А ми посідаймо,</l>
              <l>Панно, пташко моя,</l>
              <l>Панно, доле моя!»</l>
              <l>«Ще раз, ще раз!»</l>
            </lg>
            <lg type="stanza">
              <l>«Якби таки або так, або сяк,</l>
              <l>Якби таки запорозький козак,</l>
              <l>Якби таки молодий, молодий,</l>
              <l>Хоч по хаті б поводив, поводив.</l>
              <l>Страх мені не хочеться</l>
              <l>З старим дідом морочиться.</l>
              <l>Якби таки...»</l>
            </lg>
            <lg type="stanza">
              <l>«Цу-цу, скажені! Схаменіться!</l>
              <l>Бач, розходилися! А ти,</l>
              <l>Стара собако, де б молиться,</l>
              <l>Верзеш тут погань. От чорти!» — </l>
              <l>Кричить отаман. Опинились;</l>
              <l>Аж церков бачать. Дяк співа,</l>
              <l>Попи з кадилами, з кропилом;</l>
              <l>Громада — ніби нежива,</l>
              <l>Анітелень... Поміж возами</l>
              <l>Попи з кропилами пішли;</l>
              <l>За ними корогви несли,</l>
              <l>Як на Великдень над пасками.</l>
              <l>«Молітесь, братія, молітесь! — </l>
              <l>Так благочинний начина. — </l>
              <l>Кругом святого Чигрина</l>
              <l>Сторожа стане з того світу,</l>
              <l>Не дасть святого розпинать.</l>
              <l>А ви Україну ховайте:</l>
              <l>Не дайте матері, не дайте</l>
              <l>В руках у ката пропадать.</l>
              <l>Од Конашевича і досі</l>
              <l>Пожар не гасне, люде мруть,</l>
              <l>Конають в тюрмах, голі, босі...</l>
              <l>Діти нехрещені ростуть,</l>
              <l>Козацькі діти; а дівчата!..</l>
              <l>Землі козацької краса</l>
              <l>У ляха в’яне, як перш мати, </l>
              <l>І непокритая коса</l>
              <l>Стидом січеться; карі очі</l>
              <l>В неволі гаснуть; розковать</l>
              <l>Козак сестру свою не хоче,</l>
              <l>Сам не соромиться конать</l>
              <l>В ярмі у ляха... Горе, горе!</l>
              <l>Молітесь, діти! Страшний суд</l>
              <l>Ляхи в Україну несуть — </l>
              <l>І заридають чорні гори.</l>
              <l>Згадайте праведних гетьманів:</l>
              <l>Де їх могили? Де лежить</l>
              <l>Останок славного Богдана?</l>
              <l>Де Остряницина стоїть</l>
              <l>Хоч би убогая могила?</l>
              <l>Де Наливайкова? Нема!</l>
              <l>Живого й мертвого спалили.</l>
              <l>Де той Богун, де та зима?</l>
              <l>Інгул щозиму замерзає — </l>
              <l>Богун не встане загатить</l>
              <l>Шляхетським трупом. Лях гуляє!</l>
              <l>Нема Богдана червонить</l>
              <l>І Жовті Води, й Рось зелену.</l>
              <l>Сумує Корсунь староденний:</l>
              <l>Нема журбу з ким поділить.</l>
              <l>І Альта плаче: «Тяжко жити!</l>
              <l>Я сохну, сохну... Де Тарас?</l>
              <l>Нема, не чуть... Не в батька діти!»</l>
              <l>Не плачте, братія: за нас</l>
              <l>І душі праведних, і сила</l>
              <l>Архістратига Михаїла.</l>
              <l>Не за горами кари час.</l>
              <l>Молітесь, братія!»</l>
              <l>Молились,</l>
              <l>Молились щиро козаки,</l>
              <l>Як діти, щиро; не журились,</l>
              <l>Гадали теє... а зробилось...</l>
              <l>Над козаками хусточки!</l>
              <l>Одно добро, одна слава — </l>
              <l>Біліє хустина,</l>
              <l>Та й ту знімуть...</l>
              <l>А диякон</l>
              <l>«Нехай ворог гине!</l>
              <l>Беріть ножі! Освятили». </l>
              <l>Ударили в дзвони,</l>
              <l>Реве гаєм: «Освятили!»</l>
              <l>Аж серце холоне!</l>
              <l>Освятили, освятили!</l>
              <l>Гине шляхта, гине!</l>
              <l>Розібрали, заблищали</l>
              <l>По всій Україні.</l>
            </lg>
          </div3>
        </div2>
        <div2 type="section">
          <head>ТРЕТІ ПІВНІ</head>
          <lg type="stanza">
            <l>Ще день Украйну катували</l>
            <l>Ляхи скажені; ще один,</l>
            <l>Один останній сумували</l>
            <l>І Україна, і Чигрин.</l>
            <l>І той минув — день Маковія,</l>
            <l>Велике свято в Україні.</l>
            <l>Минув — і лях, і жидовин</l>
            <l>Горілки, крові упивались,</l>
            <l>Кляли схизмата, розпинали,</l>
            <l>Кляли, що нічого вже взять.</l>
            <l>А гайдамаки мовчки ждали,</l>
            <l>Поки поганці ляжуть спать.</l>
            <l>Лягли, і в голови не клали,</l>
            <l>Що вже їм завтра не вставать.</l>
            <l>Ляхи заснули, а Іуди</l>
            <l>Ще лічать гроші уночі,</l>
            <l>Без світла лічать бариші,</l>
            <l>Щоб не побачили, бач, люде.</l>
            <l>І ті на золото лягли</l>
            <l>І сном нечистим задрімали.</l>
            <l>Дрімають... навіки бодай задрімали!</l>
            <l>А тим часом місяць пливе оглядать</l>
            <l>І небо, і зорі, і землю, і море,</l>
            <l>Та глянуть на люде, що вони моторять,</l>
            <l>Щоб Богові вранці про те розказать.</l>
            <l>Світить білолиций на всю Україну,</l>
            <l>Світить... а чи бачить мою сиротину,</l>
            <l>Оксану з Вільшани, мою сироту?</l>
            <l>Де її мордують, де вона воркує?</l>
            <l>Чи знає Ярема? Чи знає, чи чує?</l>
            <l>Побачимо потім, а тепер не ту,</l>
            <l>Не ту заспіваю, іншої заграю;</l>
            <l>Лихо — не дівчата — буде танцювать.</l>
            <l>Недолю співаю козацького краю: </l>
            <l>Слухайте ж, щоб дітям потім розказать,</l>
            <l>Щоб і діти знали, внукам розказали,</l>
            <l>Як козаки шляхту тяжко покарали</l>
            <l>За те, що не вміла в добрі панувать.</l>
          </lg>
          <lg type="stanza">
            <l>Гомоніла Україна,</l>
            <l>Довго гомоніла,</l>
            <l>Довго, довго кров степами</l>
            <l>Текла-червоніла.</l>
            <l>Текла, текла та й висохла.</l>
            <l>Степи зеленіють;</l>
            <l>Діди лежать, а над ними</l>
            <l>Могили синіють.</l>
            <l>Та що з того, що високі?</l>
            <l>Ніхто їх не знає,</l>
            <l>Ніхто щиро не заплаче,</l>
            <l>Ніхто не згадає.</l>
            <l>Тілько вітер тихесенько</l>
            <l>Повіє над ними,</l>
            <l>Тілько роси ранесенько</l>
            <l>Сльозами дрібними</l>
            <l>Їх умиють. Зійде сонце,</l>
            <l>Осушить, пригріє;</l>
            <l>А унуки? їм байдуже,</l>
            <l>Жито собі сіють.</l>
            <l>Багато їх, а хто скаже,</l>
            <l>Де Гонти могила,</l>
            <l>Мученика праведного</l>
            <l>Де похоронили?</l>
            <l>Де Залізняк, душа щира,</l>
            <l>Де одпочиває?</l>
            <l>Тяжко! важко! Кат панує,</l>
            <l>А їх не згадають.</l>
          </lg>
          <lg type="stanza">
            <l>Гомоніла Україна,</l>
            <l>Довго гомоніла,</l>
            <l>Довго, довго кров степами</l>
            <l>Текла- червоніла.</l>
            <l>І день і ніч ґвалт, гармати;</l>
            <l>Земля стогне, гнеться;</l>
            <l>Сумно, страшно, а згадаєш — </l>
            <l>Серце усміхнеться. </l>
            <l>Місяцю мій ясний! З високого неба Сховайся за гору, бо світу не
   треба;</l>
            <l>Страшно тобі буде, хоч ти й бачив Рось,</l>
            <l>І Альту, і Сену, і там розлилось,</l>
            <l>Не знать за що, крові широкеє море.</l>
            <l>А тепер що буде! Сховайся ж за гору;</l>
            <l>Сховайся, мій друже, щоб не довелось</l>
            <l>На старість заплакать...</l>
          </lg>
          <lg type="stanza">
            <l>Сумно-сумно серед неба</l>
            <l>Сяє білолиций.</l>
            <l>Понад Дніпром козак іде,</l>
            <l>Може, з вечорниці.</l>
            <l>Іде смутний, невеселий,</l>
            <l>Ледве несуть ноги.</l>
            <l>Може, дівчина не любить</l>
            <l>За те, що убогий?</l>
            <l>І дівчина його любить,</l>
            <l>Хоч лата на латі,</l>
            <l>Чорнобривий, а не згине,</l>
            <l>То буде й багатий.</l>
            <l>Чого ж смутний, невеселий</l>
            <l>Іде — чуть не плаче?</l>
            <l>Якусь тяжку недоленьку</l>
            <l>Віщує козаче.</l>
            <l>Чує серце, та не скаже,</l>
            <l>Яке лихо буде.</l>
            <l>Мине лихо... Кругом його</l>
            <l>Мов вимерли люде.</l>
            <l>Ані півня, ні собаки:</l>
            <l>Тілько із-за гаю</l>
            <l>Десь далеко сіроманці</l>
            <l>Вовки завивають.</l>
            <l>Байдуже! Іде Ярема,</l>
            <l>Та не до Оксани,</l>
            <l>Не в Вільшану на досвітки — </l>
            <l>До ляхів поганих</l>
            <l>У Черкаси. А там третій</l>
            <l>Півень заспіває...</l>
            <l>А там... а там... Йде Ярема,</l>
            <l>На Дніпр поглядає.</l>
          </lg>
          <lg type="stanza">
            <l>«Ой Дніпре мій, Дніпре, широкий та дужий!</l>
            <l>Багато ти, батьку, у море носив </l>
            <l>Козацької крові; ще понесеш, друже!</l>
            <l>Червонив ти синє, та не напоїв;</l>
            <l>А сю ніч уп’єшся. Пекельнеє свято</l>
            <l>По всій Україні сю ніч зареве;</l>
            <l>Потече багато, багато-багато</l>
            <l>Шляхетської крові. Козак оживе;</l>
            <l>Оживуть гетьмани в золотім жупані;</l>
            <l>Прокинеться доля; козак заспіва:</l>
            <l>«Ні жида, ні ляха», а в степах Украйни — </l>
            <l>О Боже мій милий — блисне булава!»</l>
          </lg>
          <lg type="stanza">
            <l>Так думав, ідучи в латаній свитині,</l>
            <l>Сердега Ярема з свяченим в руках.</l>
            <l>А Дніпр мов підслухав: широкий та синій,</l>
            <l>Підняв гори-хвилі; а в очеретах</l>
            <l>Реве, стогне, завиває,</l>
            <l>Лози нагинає;</l>
            <l>Грім гогоче, а блискавка</l>
            <l>Хмару роздирає.</l>
            <l>Іде собі наш Ярема,</l>
            <l>Нічого не бачить;</l>
            <l>Одна думка усміхнеться,</l>
            <l>А друга заплаче.</l>
            <l>«Там Оксана, там весело</l>
            <l>І в сірій свитині;</l>
            <l>А тут... а тут... що ще буде?</l>
            <l>Може, ще загину».</l>
            <l>А тим часом із байрака</l>
            <l>Півень — кукуріку!</l>
            <l>«А, Черкаси!.. Боже милий!</l>
            <l>Не вкороти віку!»</l>
          </lg>
        </div2>
        <div2 type="section">
          <head>ЧЕРВОНИЙ БЕНКЕТ</head>
          <lg type="stanza">
            <l>Задзвонили в усі дзвони</l>
            <l>По всій Україні;</l>
            <l>Закричали гайдамаки:</l>
            <l>«Гине шляхта, гине!</l>
            <l>Гине шляхта! Погуляєм</l>
            <l>Та хмару нагрієм!»</l>
            <l>Зайнялася Смілянщина,</l>
            <l>Хмара червоніє.</l>
            <l>А найперша Медведівка </l>
            <l>Небо нагріває.</l>
            <l>Горить Сміла, Смілянщина</l>
            <l>Кров’ю підпливає.</l>
            <l>Горить Корсунь, горить Канів,</l>
            <l>Чигирин, Черкаси;</l>
            <l>Чорним шляхом запалало,</l>
            <l>І кров полилася</l>
            <l>Аж у Волинь. По Поліссі</l>
            <l>Гонта бенкетує,</l>
            <l>А Залізняк в Смілянщині</l>
            <l>Домаху гартує,</l>
            <l>У Черкасах, де й Ярема</l>
            <l>Пробує свячений.</l>
            <l>«Отак, отак! Добре, діти,</l>
            <l>Мордуйте скажених!</l>
            <l>Добре, хлопці!» — на базарі</l>
            <l>Залізняк гукає.</l>
            <l>Кругом пекло; гайдамаки</l>
            <l>По пеклу гуляють.</l>
            <l>А Ярема — страшно глянуть — </l>
            <l>По три, по чотири</l>
            <l>Так і кладе. «Добре, сину,</l>
            <l>Матері їх хиря!</l>
            <l>Мордуй, мордуй: в Раю будеш</l>
            <l>Або есаулом.</l>
            <l>Гуляй, сину! нуте, діти!»</l>
            <l>І діти майнули</l>
            <l>По горищах, по коморах,</l>
            <l>По льохах, усюди;</l>
            <l>Всіх уклали, все забрали.</l>
            <l>«Тепер, хлопці, буде!</l>
            <l>Утомились, одпочиньте».</l>
            <l>Улиці, базари</l>
            <l>Крились трупом, плили кров’ю.</l>
            <l>«Мало клятим кари!</l>
            <l>Ще раз треба перемучить,</l>
            <l>Щоб не повставали</l>
            <l>Нехрещені, кляті душі».</l>
            <l>На базар збирались</l>
            <l>Гайдамаки. Йде Ярема,</l>
            <l>Залізняк гукає:</l>
            <l>«Чуєш, хлопче? Ходи сюди!</l>
            <l>Не бійсь, не злякаю».</l>
            <l>«Не боюся!» Знявши шапку, </l>
            <l>Став, мов перед паном.</l>
            <l>«Відкіля ти? Хто ти такий?»</l>
            <l>«Я, пане, з Вільшани».</l>
            <l>«З Вільшаної, де титаря</l>
            <l>Пси замордували?»</l>
            <l>«Де? Якого?»</l>
            <l>«У Вільшаній;</l>
            <l>І кажуть, що вкрали</l>
            <l>Дочку його, коли знаєш».</l>
            <l>«Дочку, у Вільшаній?»</l>
            <l>«У титаря, коли знавав».</l>
            <l>«Оксано, Оксано!» — </l>
            <l>Ледве вимовив Ярема</l>
            <l>Та й упав додолу.</l>
            <l>«Еге! ось що... Шкода хлопця,</l>
            <l>Провітри, Миколо!»</l>
            <l>Провітрився. «Батьку! брате!</l>
            <l>Чом я не сторукий?</l>
            <l>Дайте ножа, дайте силу,</l>
            <l>Муки ляхам, муки!</l>
            <l>Муки страшної, щоб пекло</l>
            <l>Тряслося та мліло!»</l>
            <l>«Добре, сину, ножі будуть</l>
            <l>На святеє діло.</l>
            <l>Ходім з нами у Лисянку</l>
            <l>Ножі гартувати!»</l>
            <l>«Ходім, ходім, отамане,</l>
            <l>Батьку ти мій, брате,</l>
            <l>Мій єдиний! На край світу</l>
            <l>Полечу, достану,</l>
            <l>З пекла вирву, отамане...</l>
            <l>На край світу, пане...</l>
            <l>На край світу, та не найду,</l>
            <l>Не найду Оксани!»</l>
            <l>«Може, й найдеш. А як тебе</l>
            <l>Зовуть? Я не знаю».</l>
            <l>«Яремою».</l>
            <l>«А прізвище?»</l>
            <l>«Прізвища немає!»</l>
            <l>«Хіба байстрюк? Без прізвища...</l>
            <l>Запиши, Миколо,</l>
            <l>У реєстер. Нехай буде...</l>
            <l>Нехай буде Голий,</l>
            <l>Так і пиши!» </l>
            <l>«Ні, погано!»</l>
            <l>«Ну, хіба Бідою?»</l>
            <l>«І це не так».</l>
            <l>«Стривай лишень,</l>
            <l>Пиши Галайдою».</l>
            <l>Записали.</l>
            <l>«Ну, Галайдо,</l>
            <l>Поїдем гуляти.</l>
            <l>Найдеш долю... А не найдеш...</l>
            <l>Рушайте, хлоп’ята».</l>
            <l>І Яремі дали коня</l>
            <l>Зайвого з обозу.</l>
            <l>Усміхнувся на воронім</l>
            <l>Та й знову у сльози.</l>
            <l>Виїхали за царину;</l>
            <l>Палають Черкаси...</l>
            <l>«Чи всі, діти?»</l>
            <l>«Усі, батьку!»</l>
            <l>«Гайда!»</l>
            <l>Простяглася</l>
            <l>По діброві понад Дніпром</l>
            <l>Козацька ватага.</l>
            <l>А за ними кобзар Волох</l>
            <l>Переваги-ваги</l>
            <l>Шкандибає на конику,</l>
            <l>Козакам співає:</l>
            <l>«Гайдамаки, гайдамаки, </l>
            <l>Залізняк гуляє».</l>
          </lg>
          <lg type="stanza">
            <l>Поїхали... А Черкаси</l>
            <l>Палають, палають.</l>
            <l>Байдуже, ніхто й не гляне,</l>
            <l>Сміються та лають</l>
            <l>Кляту шляхту. Хто балака,</l>
            <l>Хто кобзаря слуха.</l>
            <l>А Залізняк попереду</l>
            <l>Нашорошив уха;</l>
            <l>Їде собі, люльку курить,</l>
            <l>Нікому ні слова.</l>
            <l>А за ним німий Ярема.</l>
            <l>Зелена діброва,</l>
            <l>І темний гай, і Дніпр дужий,</l>
            <l>І високі гори,</l>
            <l>Небо, зорі, добро, люде </l>
            <l>І лютеє горе — </l>
            <l>Все пропало, все! Нічого</l>
            <l>Не знає, не бачить,</l>
            <l>Як убитий. Тяжко йому,</l>
            <l>Тяжко, а не плаче.</l>
            <l>Ні, не плаче: змія люта,</l>
            <l>Жадна випиває</l>
            <l>Його сльози, давить душу,</l>
            <l>Серце роздирає.</l>
            <l>«Ой ви сльози, дрібні сльози!</l>
            <l>Ви змиєте горе;</l>
            <l>Змийте його... тяжко! Нудно!</l>
            <l>І синього моря,</l>
            <l>І Дніпра, щоб вилить люте,</l>
            <l>І Дніпра не стане.</l>
            <l>Занапастить хіба душу?</l>
            <l>Оксано, Оксано!</l>
            <l>Де ти, де ти? Подивися,</l>
            <l>Моя ти єдина,</l>
            <l>Подивися на Ярему.</l>
            <l>Де ти? Може, гине,</l>
            <l>Може, тяжко клене долю,</l>
            <l>Клене, умирає,</l>
            <l>Або в пана у кайданах</l>
            <l>У склепу конає.</l>
            <l>Може, згадує Ярему,</l>
            <l>Згадує Вільшану.</l>
            <l>Кличе його: «Серце моє,</l>
            <l>Обніми Оксану!</l>
            <l>Обнімемось, мій соколе!</l>
            <l>Навіки зомлієм.</l>
            <l>Нехай ляхи згнущаються, — </l>
            <l>Не почуєм...» Віє,</l>
            <l>Віє вітер з-за Лиману,</l>
            <l>Гне тополю в полі — </l>
            <l>І дівчина похилиться,</l>
            <l>Куди гне недоля.</l>
            <l>Посумує, пожуриться.</l>
            <l>Забуде... і може...</l>
            <l>У жупані сама пані,</l>
            <l>А лях... Боже, Боже!</l>
            <l>Карай пеклом мою душу,</l>
            <l>Вилий муки море,</l>
            <l>Розбий кару надо мною, </l>
            <l>Та не таким горем</l>
            <l>Карай серце: розірветься,</l>
            <l>Хоч би було камень.</l>
            <l>Доле моя! серце моє!</l>
            <l>Оксано, Оксано!</l>
            <l>Де ти ділася, поділась?»</l>
            <l>І хлинули сльози;</l>
            <l>Дрібні-дрібні полилися.</l>
            <l>Де вони взялися!</l>
            <l>А Залізняк гайдамакам</l>
            <l>Каже опинитись:</l>
            <l>«У ліс, хлопці! вже світає,</l>
            <l>І коні пристали:</l>
            <l>Попасемо». І тихенько</l>
            <l>У лісі сховались.</l>
          </lg>
        </div2>
        <div2 type="section">
          <head>ГУПАЛІВЩИНА</head>
          <lg type="stanza">
            <l>Зійшло сонце; Україна</l>
            <l>Де палала, тліла,</l>
            <l>А де шляхта, запершися</l>
            <l>У будинках, мліла.</l>
            <l>Скрізь по селах шибениці;</l>
            <l>Навішано трупу — </l>
            <l>Тілько старших, а так шляхта — </l>
            <l>Купою на купі.</l>
            <l>На улицях, на розпуттях</l>
            <l>Собаки, ворони</l>
            <l>Гризуть шляхту, клюють очі;</l>
            <l>Ніхто не боронить.</l>
            <l>Та й нікому: осталися</l>
            <l>Діти та собаки — </l>
            <l>Жінки навіть з рогачами</l>
            <l>Пішли в гайдамаки.</l>
          </lg>
          <lg type="stanza">
            <l>Отаке-то було лихо</l>
            <l>По всій Україні!</l>
            <l>Гірше пекла... А за віщо,</l>
            <l>За що люде гинуть?</l>
            <l>Того ж батька, такі ж діти — </l>
            <l>Жити б та брататься.</l>
            <l>Ні, не вміли, не хотіли,</l>
            <l>Треба роз’єднаться! </l>
            <l>Треба крові, брата крові,</l>
            <l>Бо заздро, що в брата</l>
            <l>Є в коморі і на дворі,</l>
            <l>І весело в хаті!</l>
            <l>«Уб’єм брата! Спалим хату!» — </l>
            <l>Сказали, і сталось.</l>
            <l>Все б, здається; ні, на кару</l>
            <l>Сироти остались.</l>
            <l>В сльозах росли та й виросли;</l>
            <l>Замучені руки</l>
            <l>Розв’язались — і кров за кров,</l>
            <l>І муки за муки!</l>
            <l>Болить серце, як згадаєш:</l>
            <l>Старих слов’ян діти</l>
            <l>Впились кров’ю. А хто винен?</l>
            <l>Ксьондзи, єзуїти.</l>
          </lg>
          <lg type="stanza">
            <l>Мандрували гайдамаки</l>
            <l>Лісами, ярами,</l>
            <l>А за ними і Галайда</l>
            <l>З дрібними сльозами.</l>
            <l>Вже минули Воронівку,</l>
            <l>Вербівку; в Вільшану</l>
            <l>Приїхали. «Хіба спитать,</l>
            <l>Спитать про Оксану?</l>
            <l>Не спитаю, щоб не знали,</l>
            <l>За що пропадаю».</l>
            <l>А тим часом гайдамаки</l>
            <l>Й Вільшану минають.</l>
            <l>Питається у хлопчика:</l>
            <l>«Що, титаря вбили?»</l>
            <l>«Ба ні, дядьку; батько казав,</l>
            <l>Що його спалили</l>
            <l>Оті ляхи, що там лежать,</l>
            <l>І Оксану вкрали.</l>
            <l>А титаря на цвинтарі</l>
            <l>Вчора поховали».</l>
            <l>Не дослухав... «Неси, коню!»</l>
            <l>І поводи кинув.</l>
            <l>«Чом я вчора, поки не знав,</l>
            <l>Вчора не загинув!</l>
            <l>А сьогодні, коли й умру,</l>
            <l>З домовини встану</l>
            <l>Ляхів мучить. Серце моє! </l>
            <l>Оксано! Оксано!</l>
            <l>Де ти?»</l>
            <l>Замовк, зажурився,</l>
            <l>Поїхав ходою.</l>
            <l>Тяжко-важко сіромасі</l>
            <l>Боротись з нудьгою.</l>
            <l>Догнав своїх. Боровиків</l>
            <l>Вже хутір минають.</l>
            <l>Корчма тліє з стодолою,</l>
            <l>А Лейби немає,</l>
            <l>Усміхнувся мій Ярема,</l>
            <l>Тяжко усміхнувся.</l>
            <l>Отут, отут позавчора</l>
            <l>Перед жидом гнувся,</l>
            <l>А сьогодні... Та й жаль стало,</l>
            <l>Що лихо минуло.</l>
            <l>Гайдамаки понад яром</l>
            <l>З шляху повернули.</l>
            <l>Наганяють півпаробка.</l>
            <l>Хлопець у свитині</l>
            <l>Полатаній, у постолах;</l>
            <l>На плечах торбина.</l>
            <l>«Гей, старченя! Стривай лишень!»</l>
            <l>«Я не старець, пане!</l>
            <l>Я, як бачте, гайдамака».</l>
            <l>«Який же поганий!</l>
            <l>Відкіля ти?»</l>
            <l>«З Керелівки».</l>
            <l>«А Будища знаєш?</l>
            <l>І озеро коло Будищ?»</l>
            <l>«І озеро знаю,</l>
            <l>Отам воно; оцим яром</l>
            <l>Втрапите до його».</l>
            <l>«Що, сьогодня ляхів бачив?»</l>
            <l>«Нігде ні одного;</l>
            <l>А вчора було багато.</l>
            <l>Вінки не святили:</l>
            <l>Не дали ляхи прокляті.</l>
            <l>Зате ж їх і били,</l>
            <l>І я й батько святим ножем;</l>
            <l>А мати нездужа,</l>
            <l>А то й вона б».</l>
            <l>«Добре, хлопче.</l>
            <l>Ось на ж тобі, друже, </l>
            <l>Цей дукачик, та не згуби».</l>
            <l>Узяв золотого,</l>
            <l>Подивився: «Спасибі вам!»</l>
            <l>«Ну, хлопці, в дорогу!</l>
            <l>Та чуєте? Без гомону.</l>
            <l>Галайдо, за мною!</l>
            <l>В оцім яру є озеро</l>
            <l>Й ліс попід горою,</l>
            <l>А в лісі скарб. Як приїдем,</l>
            <l>То щоб кругом стали,</l>
            <l>Скажи хлопцям. Може, льохи</l>
            <l>Стерегти осталась</l>
            <l>Яка погань».</l>
            <l>Приїхали,</l>
            <l>Стали кругом ліса;</l>
            <l>Дивляться — нема нікого...</l>
            <l>«Ту їх достобіса!</l>
            <l>Які груші уродили!</l>
            <l>Збивайте, хлоп’ята!</l>
            <l>Швидче! швидче! Отак! отак!» — </l>
            <l>І конфедерати</l>
            <l>Посипалися додолу,</l>
            <l>Груші гнилобокі.</l>
            <l>Позбивали, упорались;</l>
            <l>Козакам нівроку,</l>
            <l>Найшли льохи, скарб забрали,</l>
            <l>У ляхів кишені</l>
            <l>Потрусили, та й потягли</l>
            <l>Карати мерзенних</l>
            <l>У Лисянку.</l>
          </lg>
        </div2>
        <div2 type="section">
          <head>БЕНКЕТ У ЛИСЯНЦІ</head>
          <lg type="stanza">
            <l>Смеркалося. Із Лисянки</l>
            <l>Кругом засвітило:</l>
            <l>Ото Гонта з Залізняком</l>
            <l>Люльки закурили.</l>
            <l>Страшно, страшно закурили!</l>
            <l>І в пеклі не вміють</l>
            <l>Отак курить. Гнилий Тікич</l>
            <l>Кров’ю червоніє</l>
            <l>Шляхетською, жидівською;</l>
            <l>А над ним палають </l>
            <l>І хатина, і будинок;</l>
            <l>Мов доля карає</l>
            <l>Вельможного й неможного.</l>
            <l>А серед базару</l>
            <l>Стоїть Гонта з Залізняком,</l>
            <l>Кричать: «Ляхам кари!</l>
            <l>Кари ляхам, щоб каялись!»</l>
            <l>І діти карають.</l>
            <l>Стогнуть, плачуть; один просить,</l>
            <l>Другий проклинає;</l>
            <l>Той молиться, сповідає</l>
            <l>Гріхи перед братом,</l>
            <l>Уже вбитим. Не милують,</l>
            <l>Карають, завзяті.</l>
            <l>Як смерть люта, не вважають</l>
            <l>На літа, на вроду</l>
            <l>Шляхтяночки й жидівочки.</l>
            <l>Тече кров у воду.</l>
            <l>Ні каліка, ані старий,</l>
            <l>Ні мала дитина</l>
            <l>Не остались — не вблагали</l>
            <l>Лихої години.</l>
            <l>Всі полягли, всі покотом;</l>
            <l>Ні душі живої</l>
            <l>Шляхетської й жидівської.</l>
            <l>А пожар удвоє</l>
            <l>Розгорівся, розпалався</l>
            <l>До самої хмари.</l>
            <l>А Галайда, знай, гукає:</l>
            <l>«Кари ляхам, кари!»</l>
            <l>Мов скажений, мертвих ріже,</l>
            <l>Мертвих віша, палить.</l>
            <l>«Дайте ляха, дайте жида!</l>
            <l>Мало мені, мало!</l>
            <l>Дайте ляха, дайте крові</l>
            <l>Наточить з поганих!</l>
            <l>Крові море... мало моря...</l>
            <l>Оксано! Оксано!</l>
            <l>Де ти?» — крикне й сховається</l>
            <l>В полум’ї, в пожарі.</l>
            <l>А тим часом гайдамаки</l>
            <l>Столи вздовж базару</l>
            <l>Поставили, несуть страву,</l>
            <l>Де що запопали, </l>
            <l>Щоб засвітла повечерять.</l>
            <l>«Гуляй!» — загукали.</l>
            <l>Вечеряють, а кругом їх</l>
            <l>Пекло червоніє.</l>
            <l>У полум’ї, повітані</l>
            <l>На кроквах, чорніють</l>
            <l>Панські трупи. Горять крокви</l>
            <l>І падають з ними.</l>
            <l>«Пийте, діти! пийте, лийте!</l>
            <l>З панами такими,</l>
            <l>Може, ще раз зострінемось,</l>
            <l>Ще раз погуляєм».</l>
            <l>І поставець одним духом</l>
            <l>Залізняк черкає.</l>
            <l>«За прокляті ваші трупи,</l>
            <l>За душі прокляті</l>
            <l>Ще раз вип’ю! Пийте, діти!</l>
            <l>Вип’єм, Гонто, брате!</l>
            <l>Вип’єм, друже, погуляєм</l>
            <l>Укупочці, в парі.</l>
            <l>А де ж Волох? Заспівай лиш</l>
            <l>Нам, старий кобзарю!</l>
            <l>Не про дідів, бо незгірше</l>
            <l>Й ми ляхів караєм;</l>
            <l>Не про лихо, бо ми його</l>
            <l>Не знали й не знаєм.</l>
            <l>Веселої утни, старче,</l>
            <l>Щоб земля ломилась, — </l>
            <l>Про вдовицю-молодицю,</l>
            <l>Як вона журилась».</l>
          </lg>
          <lg type="stanza">
            <l>(Кобзар грає й приспівує.)</l>
            <l>Од села до села</l>
            <l>Танці та музики:</l>
            <l>Курку, яйця продала — </l>
            <l>Маю черевики.</l>
            <l>Од села до села</l>
            <l>Буду танцювати:</l>
            <l>Ні корови, ні вола — </l>
            <l>Осталася хата.</l>
            <l>Я оддам, я продам</l>
            <l>Кумові хатину,</l>
            <l>Я куплю, я зроблю</l>
            <l>Яточку під тином; </l>
            <l>Торгувать, шинкувать</l>
            <l>Буду чарочками,</l>
            <l>Танцювать та гулять</l>
            <l>Таки з паробками.</l>
            <l>Ох ви, дітки мої,</l>
            <l>Мої голуб’ята,</l>
            <l>Не журіться, подивіться,</l>
            <l>Як танцює мати.</l>
            <l>Сама в найми піду,</l>
            <l>Діток в школу оддам,</l>
            <l>А червоним черевичкам</l>
            <l>Таки дам, таки дам!</l>
          </lg>
          <lg type="stanza">
            <l>«Добре! добре! Ну, до танців,</l>
            <l>До танців, кобзарю!»</l>
            <l>Сліпий вшкварив — навприсядки</l>
            <l>Пішли по базару.</l>
            <l>Земля гнеться. «Нумо, Гонто!»</l>
            <l>«Нум, брате Максиме!</l>
            <l>Ушкваримо, мій голубе,</l>
            <l>Поки не загинем!»</l>
          </lg>
          <lg type="stanza">
            <l>«Не дивуйтеся, дівчата,</l>
            <l>Що я обідрався;</l>
            <l>Бо мій батько робив гладко,</l>
            <l>То й я в його вдався».</l>
          </lg>
          <lg type="stanza">
            <l>«Добре, брате, єй же богу!»</l>
            <l>«Ану ти, Максиме!»</l>
            <l>«Постривай лиш!»</l>
          </lg>
          <lg type="stanza">
            <l>«Отак чини, як я чиню:</l>
            <l>Люби дочку абичию — </l>
            <l>Хоч попову, хоч дякову,</l>
            <l>Хоч хорошу мужикову».</l>
          </lg>
          <lg type="stanza">
            <l>Всі танцюють, а Галайда</l>
            <l>Не чує, не бачить.</l>
            <l>Сидить собі кінець стола,</l>
            <l>Тяжко-важко плаче,</l>
            <l>Як дитина. Чого б, бачся?</l>
            <l>В червонім жупані,</l>
            <l>У золоті, слава є,</l>
            <l>Та нема Оксани; </l>
            <l>Ні з ким долю поділити,</l>
            <l>Ні з ким заспівати;</l>
            <l>Один, один сиротою</l>
            <l>Мусить пропадати.</l>
            <l>А того, того й не знає,</l>
            <l>Що його Оксана</l>
            <l>По тім боці за Тікичем</l>
            <l>В будинку з панами,</l>
            <l>З тими самими ляхами,</l>
            <l>Що замордували</l>
            <l>Її батька. Недолюди,</l>
            <l>Тепер заховались</l>
            <l>За мурами та дивитесь,</l>
            <l>Як жиди конають,</l>
            <l>Брати ваші! А Оксана</l>
            <l>В вікно поглядає</l>
            <l>На Лисянку засвічену.</l>
            <l>«Де то мій Ярема?» — </l>
            <l>Сама думає. Не знає,</l>
            <l>Що він коло неї,</l>
            <l>У Лисянці, не в свитині — </l>
            <l>В червонім жупані,</l>
            <l>Сидить один та думає:</l>
            <l>«Де моя Оксана?</l>
            <l>Де вона, моя голубка</l>
            <l>Приборкана, плаче?»</l>
            <l>Тяжко йому.</l>
            <l>А із яру</l>
            <l>В киреї козачій</l>
            <l>Хтось крадеться.</l>
            <l>«Хто ти такий?» — </l>
            <l>Галайда питає.</l>
            <l>«Я посланець пана Гонти.</l>
            <l>Нехай погуляє,</l>
            <l>Я підожду».</l>
            <l>«Ні, не діждеш,</l>
            <l>Жидівська собако!»</l>
            <l>«Ховай Боже, який я жид!</l>
            <l>Бачиш? Гайдамака!</l>
            <l>Ось копійка... подивися...</l>
            <l>Хіба ти не знаєш?»</l>
            <l>«Знаю, знаю», — і свячений</l>
            <l>З халяви виймає.</l>
            <l>«Признавайсь, проклятий жиде, </l>
            <l>Де моя Оксана?»</l>
            <l>Та й замахнувсь.</l>
            <l>«Ховай Боже!..</l>
            <l>В будинку... з панами</l>
            <l>Вся в золоті...»</l>
            <l>«Виручай же!</l>
            <l>Виручай, проклятий!»</l>
            <l>«Добре, добре... Які ж бо ви,</l>
            <l>Яремо, завзяті!</l>
            <l>Іду зараз і виручу:</l>
            <l>Гроші мур ламають.</l>
            <l>Скажу ляхам — замість Паца...»</l>
            <l>«Добре, добре! Знаю.</l>
            <l>Іди швидче!»</l>
            <l>«Зараз, зараз!</l>
            <l>Гонту забавляйте</l>
            <l>З півупруга, а там нехай.</l>
            <l>Ідіть же гуляйте...</l>
            <l>Куди везти?»</l>
            <l>«У Лебедин!</l>
            <l>У Лебедин — чуєш?»</l>
            <l>«Чую, чую».</l>
            <l>І Галайда</l>
            <l>З Гонтою танцює.</l>
            <l>А Залізняк бере кобзу:</l>
            <l>«Потанцюй, кобзарю,</l>
            <l>Я заграю».</l>
            <l>Навприсядки</l>
            <l>Сліпий по базару</l>
            <l>Оддирає постолами,</l>
            <l>Додає словами:</l>
            <l>«На городі постернак, постернак;</l>
            <l>Чи я ж тобі не козак, не козак?</l>
            <l>Чи я ж тебе не люблю, не люблю?</l>
            <l>Чи я ж тобі черевичків не куплю?</l>
            <l>Куплю, куплю, чорнобрива,</l>
            <l>Куплю, куплю того дива.</l>
            <l>Буду, серце, ходить,</l>
            <l>Буду, серце, любить.</l>
            <l>Ой гоп, гопака!</l>
            <l>Полюбила козака,</l>
            <l>Та рудого, та старого — </l>
            <l>Лиха доля така,</l>
            <l>Іди ж, доле, за журбою,</l>
            <l>А ти, старий, за водою,</l>
            <l>А я — так до шинку.</l>
            <l>Вип’ю чарку, вип’ю другу,</l>
            <l>Вип’ю третю на потугу,</l>
            <l>П’яту, шосту, та й кінець.</l>
            <l>Пішла баба у танець,</l>
            <l>А за нею горобець,</l>
            <l>Викрутасом-вихилясом...</l>
            <l>Молодець горобець!</l>
            <l>Старий рудий бабу кличе,</l>
            <l>А та йому дулі тиче:</l>
            <l>«Оженився, сатано, — </l>
            <l>Заробляй же на пшоно;</l>
            <l>Треба діток годувать,</l>
            <l>Треба діток одягать.</l>
            <l>А я буду добувать,</l>
            <l>А ти, старий, не гріши,</l>
            <l>Та в запічку колиши,</l>
            <l>Та мовчи, не диши».</l>
            <l>Як була я молодою преподобницею,</l>
            <l>Повісила хвартушину над віконницею;</l>
            <l>Хто йде — не мине,</l>
            <l>То кивне, то моргне.</l>
            <l>А я шовком вишиваю,</l>
            <l>В кватирочку виглядаю:</l>
            <l>«Семени, Івани,</l>
            <l>Надівайте жупани,</l>
            <l>Та ходімо погуляймо,</l>
            <l>Та сядемо заспіваймо».</l>
            <l>Заганяйте квочку в бочку,</l>
            <l>А курчата в вершу</l>
            <l>. . . . . . . . . . . . . . . . . . . . .</l>
            <l>. . . . . . . . . . . . . . . . . . . . .</l>
            <l>І... гу!</l>
            <l>Загнув батько дугу,</l>
            <l>Тягне мати супоню;</l>
            <l>«А ти зав’яжи, доню».</l>
          </lg>
          <lg type="stanza">
            <l>«Чи ще? чи годі?»</l>
            <l>«Ще, Ще! </l>
            <l>Хоч погану! Самі ноги носять».</l>
          </lg>
          <lg type="stanza">
            <l>«Ой сип сирівець</l>
            <l>Та криши опеньки:</l>
            <l>Дід та баба,</l>
            <l>То й до ладу, — </l>
            <l>Обоє раденькі.</l>
          </lg>
          <lg type="stanza">
            <l>Ой сип сирівець</l>
            <l>Та криши петрушку:</l>
            <l>. . . . . . . . . . . . . . . . . . . . .</l>
            <l>. . . . . . . . . . . . . . . . . . . . .</l>
            <l>Ой сип сирівець</l>
            <l>Та накриши хріну:</l>
            <l>Ой сип воду, воду</l>
            <l>Та пошукай броду, броду...»</l>
          </lg>
          <lg type="stanza">
            <l>«Годі! годі! — кричить Гонта, — </l>
            <l>Годі, погасає.</l>
            <l>Світла, діти!.. А де Лейба?</l>
            <l>Ще його немає?</l>
            <l>Найти його та повісить.</l>
            <l>Петелька свиняча!</l>
            <l>Гайда, діти! Погасає</l>
            <l>Каганець козачий».</l>
            <l>А Галайда: «Отамане!</l>
            <l>Погуляймо, батьку!</l>
            <l>Дивись — горить; на базарі</l>
            <l>І видко, і гладко.</l>
            <l>Потанцюєм. Грай, кобзарю!»</l>
            <l>«Не хочу гуляти!</l>
            <l>Огню, діти! дьогтю, клоччя!</l>
            <l>Давайте гармати;</l>
            <l>В потайники пустіть огонь!</l>
            <l>Думають, жартую!»</l>
            <l>Заревіли гайдамаки:</l>
            <l>«Добре, батьку! Чуєм!»</l>
            <l>Через греблю повалили,</l>
            <l>Гукають, співають.</l>
            <l>А Галайда кричить: «Батьку!</l>
            <l>Стійте!.. пропадаю! </l>
            <l>Постривайте, не вбивайте:</l>
            <l>Там моя Оксана.</l>
            <l>Годиночку, батьки мої!</l>
            <l>Я її достану!»</l>
            <l>«Добре, добре!.. Залізняче,</l>
            <l>Гукни, щоб палили.</l>
            <l>Преподобиться з ляхами...</l>
            <l>А ти, сизокрилий,</l>
            <l>Найдеш іншу».</l>
            <l>Оглянувся — </l>
            <l>Галайди немає.</l>
            <l>Ревуть гори — і будинок</l>
            <l>З ляхами гуляє</l>
            <l>Коло хмари. Що осталось,</l>
            <l>Пеклом запалало...</l>
            <l>«Де Галайда?» — Максим кличе.</l>
            <l>І сліду не стало</l>
            <l>Поки хлоп’ята танцювали,</l>
            <l>Ярема з Лейбою прокрались</l>
            <l>Аж у будинок, в самий льох;</l>
            <l>Оксану вихопив чуть живу</l>
            <l>Ярема з льоху та й полинув</l>
            <l>У Лебедин...</l>
          </lg>
        </div2>
        <div2 type="section">
          <head>ЛЕБЕДИН</head>
          <lg type="stanza">
            <l>«Я сирота з Вільшаної,</l>
            <l>Сирота, бабусю.</l>
            <l>Батька ляхи замучили,</l>
            <l>А мене... боюся,</l>
            <l>Боюсь згадать, моя сиза...</l>
            <l>Узяли з собою,</l>
            <l>Не розпитуй, бабусенько,</l>
            <l>Що було зо мною.</l>
            <l>Я молилась, я плакала,</l>
            <l>Серце розривалось,</l>
            <l>Сльози сохли, душа мерла...</l>
            <l>Ох, якби я знала,</l>
            <l>Що побачу його ще раз,</l>
            <l>Що побачу знову, — </l>
            <l>Вдвоє, втроє б витерпіла</l>
            <l>За єдине слово!</l>
            <l>Вибачай, моя голубко!</l>
            <l>Може, я грішила, </l>
            <l>Може, Бог за те й карає,</l>
            <l>Що я полюбила — </l>
            <l>Полюбила стан високий</l>
            <l>І карії очі — </l>
            <l>Полюбила, як уміла,</l>
            <l>Як серденько хоче.</l>
            <l>Не за себе, не за батька</l>
            <l>Молилась в неволі — </l>
            <l>Ні, бабусю, а за його,</l>
            <l>За милого долю.</l>
            <l>Карай, Боже! Твою правду</l>
            <l>Я витерпіть мушу.</l>
            <l>Страшно сказать: я думала</l>
            <l>Занапастить душу.</l>
            <l>Якби не він, може б... може,</l>
            <l>І занапастила.</l>
            <l>Тяжко було! Я думала:</l>
            <l>«О Боже мій милий!</l>
            <l>Він сирота — хто без мене</l>
            <l>Його привітає?</l>
            <l>Хто про долю, про недолю,</l>
            <l>Як я, розпитає?</l>
            <l>Хто обійме, як я, його?</l>
            <l>Хто душу покаже?</l>
            <l>Хто сироті убогому</l>
            <l>Добре слово скаже?»</l>
            <l>Я так думала, бабусю,</l>
            <l>І серце сміялось:</l>
            <l>«Я сирота: без матері,</l>
            <l>Без батька осталась,</l>
            <l>І він один на всім світі,</l>
            <l>Один мене любить;</l>
            <l>А почує, що я вбилась,</l>
            <l>То й себе погубить».</l>
            <l>Так я думала, молилась,</l>
            <l>Ждала, виглядала:</l>
            <l>«Нема його, не прибуде,</l>
            <l>Одна я осталась...»</l>
            <l>Та й заплакала. Черниця,</l>
            <l>Стоя коло неї,</l>
            <l>Зажурилась.</l>
            <l>«Бабусенько!</l>
            <l>Скажи мені, де я?»</l>
            <l>«В Лебедині, моя пташко, </l>
            <l>Не вставай: ти хвора».</l>
            <l>«В Лебедині! Чи давно я?»</l>
            <l>«Ба ні, позавчора».</l>
            <l>«Позавчора?.. Стривай, стривай...</l>
            <l>Пожар над водою...</l>
            <l>Жид, будинок, Майданівка...</l>
            <l>Зовуть Галайдою...»</l>
            <l>«Галайдою Яремою</l>
            <l>Себе називає</l>
            <l>Той, що привіз...»</l>
            <l>«Де він, де він?</l>
            <l>Тепер же я знаю!..»</l>
            <l>«Через тиждень обіцявся</l>
            <l>Прийти за тобою».</l>
            <l>«Через тиждень! через тиждень!</l>
            <l>Раю мій, покою!</l>
            <l>Бабусенько, минулася</l>
            <l>Лихая година!</l>
            <l>Той Галайда — мій Ярема!..</l>
            <l>По всій Україні</l>
            <l>Його знають. Я бачила,</l>
            <l>Як села горіли;</l>
            <l>Я бачила — кати ляхи</l>
            <l>Трусилися, мліли,</l>
            <l>Як хто скаже про Галайду.</l>
            <l>Знають вони, знають,</l>
            <l>Хто такий і відкіля він,</l>
            <l>І кого шукає!..</l>
            <l>Мене шукав, мене найшов,</l>
            <l>Орел сизокрилий!</l>
            <l>Прилітай же, мій соколе,</l>
            <l>Мій голубе сизий!</l>
            <l>Ох, як весело на світі,</l>
            <l>Як весело стало!</l>
            <l>Через тиждень, бабусенько...</l>
            <l>Ще три дні осталось.</l>
            <l>Ох, як довго!..</l>
            <l>Загрібай, мамо, жар, жар,</l>
            <l>Буде тобі дочки жаль, жаль...</l>
            <l>Ох, як весело на світі!</l>
            <l>А тобі, бабусю,</l>
            <l>Чи весело?»</l>
            <l>«Я тобою,</l>
            <l>Пташко, веселюся». </l>
            <l>«А чом же ти не співаєш?»</l>
            <l>«Я вже одспівала...»</l>
            <l>Задзвонили до вечерні;</l>
            <l>Оксана осталась,</l>
            <l>А черниця, помолившись,</l>
            <l>В храм пошкандибала.</l>
            <l>Через тиждень в Лебедині</l>
            <l>У церкві співали:</l>
            <l>Ісаія, ликуй! Вранці</l>
            <l>Ярему вінчали;</l>
            <l>А ввечері мій Ярема</l>
            <l>(От хлопець звичайний!),</l>
            <l>Щоб не сердить отамана,</l>
            <l>Покинув Оксану:</l>
            <l>Ляхів кінча; з Залізняком</l>
            <l>Весілля справляє</l>
            <l>В Уманщині, на пожарах.</l>
            <l>Вона виглядає — </l>
            <l>Виглядає, чи не їде</l>
            <l>З боярами в гості — </l>
            <l>Перевезти із келії</l>
            <l>В хату на помості.</l>
          </lg>
          <lg type="stanza">
            <l>Не журися, сподівайся</l>
            <l>Та Богу молися.</l>
            <l>А мені тепер на Умань</l>
            <l>Треба подивитись.</l>
          </lg>
        </div2>
        <div2 type="section">
          <head>ГОНТА В УМАНІ</head>
          <lg type="stanza">
            <l>Хвалилися гайдамаки,</l>
            <l>На Умань ідучи:</l>
            <l>«Будем драти, пане-брате,</l>
            <l>З китайки онучі».</l>
          </lg>
          <lg type="stanza">
            <l>Минають дні, минає літо,</l>
            <l>А Україна, знай, горить;</l>
            <l>По селах голі плачуть діти — </l>
            <l>Батьків немає. Шелестить</l>
            <l>Пожовкле листя по діброві;</l>
            <l>Гуляють хмари; сонце спить;</l>
            <l>Нігде не чуть людської мови;</l>
            <l>Тілько звір виє по селу,</l>
            <l>Гризучи трупи. Не ховали,</l>
            <l>Вовків ляхами годували, </l>
            <l>Аж поки снігом занесло</l>
            <l>Огризки вовчі...</l>
            <l>Не спинила хуртовина</l>
            <l>Пекельної кари:</l>
            <l>Ляхи мерзли, а козаки</l>
            <l>Грілись на пожарі.</l>
            <l>Встала й весна, чорну землю</l>
            <l>Сонну розбудила,</l>
            <l>Уквітчала її рястом,</l>
            <l>Барвінком укрила;</l>
            <l>І на полі жайворонок,</l>
            <l>Соловейко в гаї</l>
            <l>Землю, убрану весною,</l>
            <l>Вранці зострічають...</l>
            <l>Рай, та й годі! А для кого?</l>
            <l>Для людей. А люде?</l>
            <l>Не хотять на його й глянуть,</l>
            <l>А глянуть — огудять.</l>
            <l>Треба кров’ю домальовать,</l>
            <l>Освітить пожаром:</l>
            <l>Сонця мало, рясту мало</l>
            <l>І багато хмари.</l>
            <l>Пекла мало!.. Люде, люде!</l>
            <l>Коли то з вас буде</l>
            <l>Того добра, що маєте?</l>
            <l>Чудні, чудні люде!</l>
          </lg>
          <lg type="stanza">
            <l>Не спинила весна крові,</l>
            <l>Ні злості людської.</l>
            <l>Тяжко глянуть; а згадаєм — </l>
            <l>Так було і в Трої.</l>
            <l>Так і буде.</l>
            <l>Гайдамаки</l>
            <l>Гуляють, карають;</l>
            <l>Де проїдуть — земля горить,</l>
            <l>Кров’ю підпливає.</l>
            <l>Придбав Максим собі сина</l>
            <l>На всю Україну.</l>
            <l>Хоч не рідний син Ярема,</l>
            <l>А щира дитина.</l>
            <l>Максим ріже, а Ярема</l>
            <l>Не ріже — лютує:</l>
            <l>З ножем в руках, на пожарах</l>
            <l>І днює й ночує. </l>
            <l>Не милує, не минає</l>
            <l>Нігде ні одного;</l>
            <l>За титаря ляхам платить,</l>
            <l>За батька святого;</l>
            <l>За Оксану... Та й зомліє,</l>
            <l>Згадавши Оксану.</l>
            <l>А Залізняк: «Гуляй, сину,</l>
            <l>Поки доля встане!</l>
            <l>Погуляєм!»</l>
            <l>Погуляли — </l>
            <l>Купою на купі</l>
            <l>Од Києва до Умані</l>
            <l>Лягли ляхи трупом.</l>
          </lg>
          <lg type="stanza">
            <l>Як та хмара, гайдамаки</l>
            <l>Умань обступили</l>
            <l>Опівночі; до схід сонця</l>
            <l>Умань затопили;</l>
            <l>Затопили, закричали:</l>
            <l>«Карай ляха знову!»</l>
            <l>Покотились по базару</l>
            <l>Кінні narodowi;</l>
            <l>Покотились малі діти</l>
            <l>І каліки хворі.</l>
            <l>Ґвалт і галас. На базарі,</l>
            <l>Як посеред моря</l>
            <l>Кровавого, стоїть Гонта</l>
            <l>З Максимом завзятим.</l>
            <l>Кричать удвох: «Добре, діти!</l>
            <l>Отак їх, проклятих!»</l>
            <l>Аж ось ведуть гайдамаки</l>
            <l>Ксьондза єзуїта</l>
            <l>І двох хлопців: «Гонто, Гонто!</l>
            <l>Оце твої діти.</l>
            <l>Ти нас ріжеш — заріж і їх:</l>
            <l>Вони католики.</l>
            <l>Чого ж ти став? Чом не ріжеш?</l>
            <l>Поки невеликі,</l>
            <l>Заріж і їх, бо виростуть,</l>
            <l>То тебе заріжуть...»</l>
            <l>«Убийте пса! А собачат</l>
            <l>Своєю заріжу.</l>
            <l>Клич громаду. Признавайтесь:</l>
            <l>Що, ви католики?» </l>
            <l>«Католики... бо нас мати...»</l>
            <l>«Боже мій великий!</l>
            <l>Мовчіть, мовчіть! Знаю, знаю!»</l>
            <l>Зібралась громада.</l>
            <l>«Мої діти — католики...</l>
            <l>Щоб не було зради,</l>
            <l>Щоб не було поговору,</l>
            <l>Панове громадо!</l>
            <l>Я присягав, брав свячений</l>
            <l>Різать католика.</l>
            <l>Сини мої, сини мої!</l>
            <l>Чом ви не великі?</l>
            <l>Чом ви ляха не ріжете?..»</l>
            <l>«Будем різать, тату!»</l>
            <l>«Не будете! не будете!</l>
            <l>Будь проклята мати,</l>
            <l>Та проклята католичка,</l>
            <l>Що вас породила!</l>
            <l>Чом вона вас до схід сонця</l>
            <l>Була не втопила?</l>
            <l>Менше б гріха: ви б умерли</l>
            <l>Не католиками;</l>
            <l>А сьогодні, сини мої,</l>
            <l>Горе мені з вами!</l>
            <l>Поцілуйте мене, діти,</l>
            <l>Бо не я вбиваю,</l>
            <l>А присяга». Махнув ножем — </l>
            <l>І дітей немає!</l>
            <l>Попадали зарізані.</l>
            <l>«Тату! — белькотали. — </l>
            <l>Тату, тату... ми не ляхи!</l>
            <l>Ми...» — та й замовчали.</l>
            <l>«Поховать хіба?»</l>
            <l>«Не треба!</l>
            <l>Вони католики.</l>
            <l>Сини мої, сини мої!</l>
            <l>Чом ви не великі?</l>
            <l>Чом ворога не різали?</l>
            <l>Чом матір не вбили,</l>
            <l>Ту прокляту католичку,</l>
            <l>Що вас породила?..</l>
            <l>Ходім, брате!»</l>
            <l>Взяв Максима,</l>
            <l>Пішли вздовж базару, </l>
            <l>І обидва закричали:</l>
            <l>«Кари ляхам, кари!»</l>
            <l>І карали: страшно, страшно</l>
            <l>Умань запалала.</l>
            <l>Ні в будинку, ні в костьолі,</l>
            <l>Нігде не осталось,</l>
            <l>Всі полягли. Того лиха</l>
            <l>Не було ніколи,</l>
            <l>Що в Умані робилося.</l>
            <l>Базиліан школу,</l>
            <l>Де учились Гонти діти,</l>
            <l>Сам Гонта руйнує:</l>
            <l>«Ти поїла моїх діток! — </l>
            <l>Гукає, лютує, — </l>
            <l>Ти поїла невеликих,</l>
            <l>Добру не навчила!..</l>
            <l>Валіть стіни!»</l>
            <l>Гайдамаки</l>
            <l>Стіни розвалили — </l>
            <l>Розвалили, об каміння</l>
            <l>Ксьондзів розбивали,</l>
            <l>А школярів у криниці</l>
            <l>Живих поховали.</l>
          </lg>
          <lg type="stanza">
            <l>До самої ночі ляхів мордували;</l>
            <l>Душі не осталось. А Гонта кричить:</l>
            <l>«Де ви, людоїди? Де ви поховались?</l>
            <l>З’їли моїх діток — тяжко мені жить!</l>
            <l>Тяжко мені плакать! ні з ким говорить!</l>
            <l>Сини мої любі, мої чорноброві!</l>
            <l>Де ви поховались? Крові мені, крові!</l>
            <l>Шляхетської крові, бо хочеться пить,</l>
            <l>Хочеться дивитись, як вона чорніє,</l>
            <l>Хочеться напитись... Чом вітер не віє,</l>
            <l>Ляхів не навіє?.. Тяжко мені жить!</l>
            <l>Тяжко мені плакать! Праведнії зорі!</l>
            <l>Сховайтесь за хмару; я вас не займав,</l>
            <l>Я дітей зарізав!.. Горе мені, горе!</l>
            <l>Де я прихилюся?»</l>
            <l>Так Гонта кричав,</l>
            <l>По Умані бігав. А серед базару,</l>
            <l>В крові, гайдамаки ставили столи:</l>
            <l>Де що запопали, страви нанесли</l>
            <l>І сіли вечерять. Остатняя кара,</l>
            <l>Остатня вечеря! </l>
            <l>«Гуляйте, сини!</l>
            <l>Пийте, поки п’ється, бийте, поки б’ється! — </l>
            <l>Залізняк гукає. — Ану, навісний,</l>
            <l>Ушквар нам що-небудь, нехай земля гнеться,</l>
            <l>Нехай погуляють мої козаки!»</l>
            <l>І кобзар ушкварив:</l>
          </lg>
          <lg type="stanza">
            <l>«А мій батько орандар,</l>
            <l>Чоботар;</l>
            <l>Моя мати пряха</l>
            <l>Та сваха;</l>
            <l>Брати мої, соколи,</l>
            <l>Привели</l>
            <l>І корову із діброви,</l>
            <l>І намиста нанесли.</l>
            <l>А я собі Христя</l>
            <l>В намисті,</l>
            <l>А на лиштві листя</l>
            <l>Та листя,</l>
            <l>І чоботи і підкови.</l>
            <l>Вийду вранці до корови,</l>
            <l>Я корову напою,</l>
            <l>Подою,</l>
            <l>З паробками постою,</l>
            <l>Постою.</l>
          </lg>
          <lg type="stanza">
            <l>Ой гоп по вечері,</l>
            <l>Замикайте, діти, двері,</l>
            <l>А ти, стара, не журись</l>
            <l>Та до мене пригорнись!»</l>
          </lg>
          <lg type="stanza">
            <l>Всі гуляють. А де ж Гонта?</l>
            <l>Чом він не гуляє?</l>
            <l>Чому не п’є з козаками?</l>
            <l>Чому не співає?</l>
            <l>Нема його; тепер йому,</l>
            <l>Мабуть, не до неї,</l>
            <l>Не до співи.</l>
            <l>А хто такий</l>
            <l>У чорній киреї</l>
            <l>Через базар переходить?</l>
            <l>Став; розрива купу</l>
            <l>Ляхів мертвих: шука когось.</l>
            <l>Нагнувся, два трупи </l>
            <l>Невеликих взяв на плечі</l>
            <l>І, позад базару,</l>
            <l>Через мертвих переступа,</l>
            <l>Криється в пожарі</l>
            <l>За костьолом. Хто ж це такий?</l>
            <l>Гонта, горем битий,</l>
            <l>Несе дітей поховати,</l>
            <l>Землею накрити,</l>
            <l>Щоб козацьке мале тіло</l>
            <l>Собаки не їли.</l>
            <l>І темними улицями,</l>
            <l>Де менше горіло,</l>
            <l>Поніс Гонта дітей своїх,</l>
            <l>Щоб ніхто не бачив,</l>
            <l>Де він синів поховає</l>
            <l>І як Гонта плаче.</l>
            <l>Виніс в поле, геть од шляху;</l>
            <l>Свячений виймає,</l>
            <l>І свяченим копа яму.</l>
            <l>А Умань палає,</l>
            <l>Світить Гонті до роботи</l>
            <l>І на дітей світить.</l>
            <l>Неначе сплять одягнені.</l>
            <l>Чого ж страшні діти?</l>
            <l>Чого Гонта ніби краде</l>
            <l>Або скарб ховає?</l>
            <l>Аж труситься. Із Умані</l>
            <l>Де-де чуть — гукають</l>
            <l>Товариші гайдамаки:</l>
            <l>Гонта мов не чує,</l>
            <l>Синам хату серед степу</l>
            <l>Глибоку будує.</l>
            <l>Та й збудував. Бере синів,</l>
            <l>Кладе в темну хату,</l>
            <l>Й не дивиться, ніби чує:</l>
            <l>«Ми не ляхи, тату!»</l>
            <l>Поклав обох; із кишені</l>
            <l>Китайку виймає;</l>
            <l>Поцілував мертвих в очі,</l>
            <l>Хрестить, накриває</l>
            <l>Червоною китайкою</l>
            <l>Голови козачі.</l>
            <l>Розкрив, ще раз подивився...</l>
            <l>Тяжко-важко плаче: </l>
            <l>«Сини мої, сини мої!</l>
            <l>На ту Україну</l>
            <l>Дивітеся: ви за неї</l>
            <l>Й я за неї гину.</l>
            <l>А хто мене поховає?</l>
            <l>На чужому полі</l>
            <l>Хто заплаче надо мною?</l>
            <l>Доле моя, доле!</l>
            <l>Доле моя нещаслива!</l>
            <l>Що ти наробила?</l>
            <l>Нащо мені дітей дала?</l>
            <l>Чом мене не вбила?</l>
            <l>Нехай вони б поховали,</l>
            <l>А то я ховаю».</l>
            <l>Поцілував, перехрестив,</l>
            <l>Покрив, засипає:</l>
            <l>«Спочивайте, сини мої,</l>
            <l>В глибокій оселі!</l>
            <l>Сука мати не придбала</l>
            <l>Нової постелі.</l>
            <l>Без васильків і без рути</l>
            <l>Спочивайте, діти,</l>
            <l>Та благайте, просіть Бога,</l>
            <l>Нехай на сім світі</l>
            <l>Мене за вас покарає,</l>
            <l>За гріх сей великий.</l>
            <l>Просіть, сини! Я прощаю,</l>
            <l>Що ви католики».</l>
            <l>Зрівняв землю, покрив дерном,</l>
            <l>Щоб ніхто не бачив,</l>
            <l>Де полягли Гонти діти,</l>
            <l>Голови козачі.</l>
            <l>«Спочивайте, виглядайте,</l>
            <l>Я швидко прибуду.</l>
            <l>Укоротив я вам віку,</l>
            <l>І мені те буде.</l>
            <l>І мене вб’ють... коли б швидче!</l>
            <l>Та хто поховає?</l>
            <l>Гайдамаки!.. Піду ще раз,</l>
            <l>Ще раз погуляю!..»</l>
          </lg>
          <lg type="stanza">
            <l>Пішов Гонта, похилившись;</l>
            <l>Іде, спотикнеться,</l>
            <l>Пожар світить; Гонта гляне, </l>
            <l>Гляне — усміхнеться.</l>
            <l>Страшно, страшно усміхався,</l>
            <l>На степ оглядався.</l>
            <l>Утер очі... Тілько мріє</l>
            <l>В диму, та й сховався.</l>
          </lg>
        </div2>
        <div2 type="section">
          <head>ЕПІЛОГ</head>
          <lg type="stanza">
            <l>Давно те минуло, як, мала дитина,</l>
            <l>Сирота в ряднині, я колись блукав,</l>
            <l>Без свити, без хліба, по тій Україні,</l>
            <l>Де Залізняк, Гонта з свяченим гуляв.</l>
            <l>Давно те минуло, як тими шляхами,</l>
            <l>Де йшли гайдамаки, малими ногами</l>
            <l>Ходив я, та плакав, та людей шукав,</l>
            <l>Щоб добру навчили. Я тепер згадав,</l>
            <l>Згадав, та й жаль стало, що лихо минуло.</l>
            <l>Молодеє лихо! Якби ти вернулось,</l>
            <l>Проміняв би долю, що маю тепер.</l>
            <l>Згадаю те лихо, степи ті безкраї,</l>
            <l>І батька, і діда старого згадаю...</l>
            <l>Дідусь ще гуляє, а батько вже вмер.</l>
            <l>Бувало, в неділю, закривши Мінею,</l>
            <l>По чарці з сусідом випивши тієї,</l>
            <l>Батько діда просить, щоб той розказав</l>
            <l>Про Коліївщину, як колись бувало.</l>
            <l>Як Залізняк, Гонта ляхів покарав.</l>
            <l>Столітнії очі, як зорі, сіяли,</l>
            <l>А слово за словом сміялось, лилось:</l>
            <l>Як ляхи конали, як Сміла горіла.</l>
            <l>Сусіди од страху, од жалю німіли.</l>
            <l>І мені, малому, не раз довелось</l>
            <l>За титаря плакать. І ніхто не бачив,</l>
            <l>Що мала дитина у куточку плаче.</l>
            <l>Спасибі, дідусю, що ти заховав</l>
            <l>В голові столітній ту славу козачу:</l>
            <l>Я її онукам тепер розказав.</l>
          </lg>
          <lg type="stanza">
            <l>Вибачайте, люде добрі,</l>
            <l>Що козацьку славу</l>
            <l>Так навмання розказую,</l>
            <l>Без книжної справи.</l>
            <l>Так дід колись розказував, </l>
            <l>Нехай здоров буде!</l>
            <l>А я за ним. Не знав старий,</l>
            <l>Що письменні люде</l>
            <l>Тії речі прочитають.</l>
            <l>Вибачай, дідусю — </l>
            <l>Нехай лають: а я поки</l>
            <l>До своїх вернуся</l>
            <l>Та доведу вже до краю,</l>
            <l>Доведу — спочину,</l>
            <l>Та хоч крізь сон подивлюся</l>
            <l>На ту Україну,</l>
            <l>Де ходили гайдамаки</l>
            <l>З святими ножами,</l>
            <l>На ті шляхи, що я міряв</l>
            <l>Малими ногами.</l>
            <l>Погуляли гайдамаки,</l>
            <l>Добре погуляли:</l>
            <l>Трохи не рік шляхетською</l>
            <l>Кров’ю наповали</l>
            <l>Україну та й замовкли — </l>
            <l>Ножі пощербили.</l>
            <l>Нема Гонти; нема йому</l>
            <l>Хреста, ні могили.</l>
            <l>Буйні вітри розмахали</l>
            <l>Попіл гайдамаки,</l>
            <l>І нікому помолитись,</l>
            <l>Нікому заплакать.</l>
            <l>Один тілько брат названий</l>
            <l>Оставсь на всім світі,</l>
            <l>Та й той — почув, що так страшно</l>
            <l>Пекельнії діти</l>
            <l>Його брата замучили,</l>
            <l>Залізняк заплакав</l>
            <l>Вперше зроду; сльози не втер,</l>
            <l>Умер неборака.</l>
            <l>Нудьга його задавила</l>
            <l>На чужому полі,</l>
            <l>В чужу землю положила:</l>
            <l>Така його доля!</l>
            <l>Сумно-сумно гайдамаки</l>
            <l>Залізную силу</l>
            <l>Поховали; насипали</l>
            <l>Високу могилу; </l>
            <l>Заплакали, розійшлися,</l>
            <l>Відкіля взялися.</l>
          </lg>
          <lg type="stanza">
            <l>Один тілько мій Ярема</l>
            <l>На кий похилився,</l>
            <l>Стояв довго. «Спочинь, батьку,</l>
            <l>На чужому полі,</l>
            <l>Бо на своїм нема місця,</l>
            <l>Нема місця волі...</l>
            <l>Спи, козаче, душа щира!</l>
            <l>Хто-небудь згадає».</l>
            <l>Пішов степом сіромаха,</l>
          </lg>
          <lg type="stanza">
            <l>Сльози утирає.</l>
            <l>Довго, довго оглядався,</l>
            <l>Та й не видко стало.</l>
            <l>Одна чорна серед степу</l>
            <l>Могила осталась.</l>
          </lg>
          <lg type="stanza">
            <l>Посіяли гайдамаки</l>
            <l>В Україні жито,</l>
            <l>Та не вони його жали.</l>
            <l>Що мусим робити?</l>
            <l>Нема правди, не виросла;</l>
            <l>Кривда повиває...</l>
            <l>Розійшлися гайдамаки,</l>
            <l>Куди який знає:</l>
            <l>Хто додому, хто в діброву,</l>
            <l>З ножем у халяві,</l>
            <l>Жидів кінчать. Така й досі</l>
            <l>Осталася слава.</l>
            <l>А тим часом стародавню</l>
            <l>Січ розруйновали:</l>
            <l>Хто на Кубань, хто за Дунай,</l>
            <l>Тілько і остались,</l>
            <l>Що пороги серед степу.</l>
            <l>Ревуть-завивають:</l>
            <l>«Поховали дітей наших,</l>
            <l>І нас розривають».</l>
            <l>Ревуть собі й ревітимуть.</l>
            <l>Їх люде минули;</l>
            <l>А Україна навіки,</l>
            <l>Навіки заснула.</l>
            <l>З того часу в Україні </l>
            <l>Жито зеленіє:</l>
            <l>Не чуть плачу, ні гармати,</l>
            <l>Тілько вітер віє,</l>
            <l>Нагинає верби в гаї,</l>
            <l>А тирсу на полі.</l>
            <l>Все замовкло. Нехай мовчить;</l>
            <l>Така Божа воля.</l>
          </lg>
          <lg type="stanza">
            <l>Тілько часом увечері,</l>
            <l>Понад Дніпром, гаєм</l>
            <l>Ідуть старі гайдамаки,</l>
            <l>Ідучи, співають:</l>
          </lg>
          <lg type="stanza">
            <l>«А в нашого Галайди хата на помості.</l>
            <l>Грай, море! добре, море!</l>
            <l>Добре буде, Галайда!»</l>
          </lg>
        </div2>
      </div1>
      <div1 type="poem">
        <head>«ВІТЕР З ГАЄМ РОЗМОВЛЯЄ...»</head>
        <docDate>1841</docDate>
        <lg type="stanza">
          <l>Вітер з гаєм розмовляє,</l>
          <l>Шепче з осокою,</l>
          <l>Пливе човен по Дунаю</l>
          <l>Один за водою.</l>
          <l>Пливе човен, води повен,</l>
          <l>Ніхто не спиняє,</l>
          <l>Кому спинить — рибалоньки</l>
          <l>На світі немає.</l>
          <l>Поплив човен в синє море,</l>
          <l>А воно заграло,</l>
          <l>Погралися гори-хвилі — </l>
          <l>І скіпок не стало.</l>
        </lg>
        <lg type="stanza">
          <l>Недовгий шлях — як човнові</l>
          <l>До синього моря — </l>
          <l>Сиротині на чужину,</l>
          <l>А там і до горя.</l>
          <l>Пограються добрі люди,</l>
          <l>Як холодні хвилі,</l>
          <l>Потім собі подивляться,</l>
          <l>Як сирота плаче,</l>
          <l>Потім спитай, де сирота, — </l>
          <l>Не чув і не бачив. </l>
        </lg>
      </div1>
      <div1 type="poem">
        <head>МАР’ЯНА-ЧЕРНИЦЯ</head>
        <head type="dedication">Оксані К......ко
                
                
                <lb/>
                На пам’ять того, що давно минуло</head>
        <docDate>1841</docDate>
        <lg type="stanza">
          <l>Вітер в гаї нагинає</l>
          <l>Лозу і тополю,</l>
          <l>Лама дуба, котить полем</l>
          <l>Перекотиполе.</l>
          <l>Так і доля: того лама,</l>
          <l>Того нагинає;</l>
          <l>Мене котить, а де спинить,</l>
          <l>І сама не знає — </l>
        </lg>
        <lg type="stanza">
          <l>У якому краю мене заховають,</l>
          <l>Де я прихилюся, навіки засну.</l>
          <l>Коли нема щастя, нема талану,</l>
          <l>Нема кого й кинуть, ніхто не згадає,</l>
          <l>Не скаже хоть на сміх: «Нехай спочиває,</l>
          <l>Тілько його й долі, що рано заснув».</l>
          <l>Чи правда, Оксано? чужа чорнобрива!</l>
          <l>І ти не згадаєш того сироту,</l>
          <l>Що в сірій свитині, бувало, щасливий,</l>
          <l>Як побачить диво — твою красоту.</l>
          <l>Кого ти без мови, без слова навчила</l>
          <l>Очима, душею, серцем розмовлять.</l>
          <l>З ким ти усміхалась, плакала, журилась,</l>
          <l>Кому ти любила Петруся співать.</l>
          <l>І ти не згадаєш. Оксано! Оксано!</l>
          <l>А я й досі плачу, і досі журюсь,</l>
          <l>Виливаю сльози на мою Мар’яну,</l>
          <l>На тебе дивлюся, за тебе молюсь.</l>
          <l>Згадай же, Оксано, чужа чорнобрива,</l>
          <l>І сестру Мар’яну рястом уквітчай,</l>
          <l>Часом на Петруся усміхнись, щаслива,</l>
          <l>І хоч так, як жарти, колишнє згадай. </l>
        </lg>
        <div2 type="section">
          <head>І</head>
          <lg type="stanza">
            <l>У неділю на вигоні</l>
            <l>Дівчата гуляли,</l>
            <l>Жартували з парубками,</l>
            <l>Деякі співали — </l>
            <l>Про досвітки-вечірниці</l>
            <l>Та як била мати,</l>
            <l>Щоб з козаком не стояла.</l>
            <l>Звичайне, дівчата...</l>
            <l>То про своє все й співають,</l>
            <l>Яка про що знає...</l>
            <l>Аж ось з хлопцем старий кобзар</l>
            <l>В село шкандибає.</l>
            <l>В руках чоботи, на плечах</l>
            <l>Латана торбина</l>
            <l>У старого; а дитина!</l>
            <l>Сердешна дитина!</l>
            <l>Обідране; ледви-ледви</l>
            <l>Несе ноженята...</l>
            <l>(Достеменний син Катрусі.)</l>
            <l>Дивляться дівчата...</l>
            <l>«Кобзар іде! Кобзар іде!»</l>
            <l>Та всі якомога,</l>
            <l>Хлопців кинули, побігли</l>
            <l>Зострічать сліпого!</l>
            <l>«Діду, серце, голубчику,</l>
            <l>Заграй яку-нéбудь.</l>
            <l>Я шага дам». — «Я — черешень».</l>
            <l>«Всього, чого треба, — </l>
            <l>Всього дамо... Одпочинеш,</l>
            <l>А ми потанцюєм...</l>
            <l>Заграй же нам яку-небудь».</l>
            <l>«Чую, любі, чую...</l>
            <l>Спасибі вам, мої квіти,</l>
            <l>За слово ласкаве.</l>
            <l>Заграв би вам, та, бачите,</l>
            <l>Справи нема... справи.</l>
            <l>Учора був на базарі,</l>
            <l>Кобза зопсувалась...</l>
            <l>Розбилася...» — «А струни є?»</l>
            <l>«Тілько три осталось».</l>
            <l>«Та хоч на трьох яку-небудь».</l>
            <l>«На трьох... Ох, дівчата! </l>
            <l>І на одній колись-то грав,</l>
            <l>Та ба, вже не грати...</l>
            <l>Постривайте, мої любі,</l>
            <l>Трошки одпочину.</l>
            <l>Сядьмо, хлопче». Посідали.</l>
            <l>Розв’язав торбину,</l>
            <l>Вийняв кобзу, разів зо два</l>
            <l>Ударив по рваних.</l>
            <l>«Що б вам заграть? Постривайте...</l>
            <l>Черницю Мар’яну</l>
            <l>Чи чували?» — «Ні, не чули».</l>
            <l>«Слухайте ж, дівчата,</l>
            <l>Та кайтеся... Давно колись</l>
            <l>Була собі мати,</l>
            <l>Був і батько, та не стало;</l>
            <l>Осталась вдовою,</l>
            <l>Та й не молодою,</l>
            <l>І з волами,</l>
            <l>І з возами,</l>
            <l>Й малою дочкою.</l>
            <l>Росла дочка Мар’яна,</l>
            <l>А виросла, як панна, — </l>
            <l>Кароока</l>
            <l>І висока,</l>
            <l>Хоч за пана гетьмана.</l>
            <l>Стала мати гадати</l>
            <l>Та за пана єднати.</l>
            <l>А Мар’яна</l>
            <l>Не до пана</l>
            <l>Виходила гуляти,</l>
            <l>Не до пана старого,</l>
            <l>Усатого, товстого,</l>
            <l>А з Петрусем</l>
            <l>В гаю, в лузі</l>
            <l>Щовечора святого</l>
            <l>Розмовляла,</l>
            <l>Жартувала,</l>
            <l>Обнімала, мліла...</l>
            <l>А іноді усміхалась,</l>
            <l>Плакала, німіла...</l>
            <l>«Чого ж плачеш, моє серце?» — </l>
            <l>Петро запитає;</l>
            <l>Вона гляне, усміхнеться:</l>
            <l>«І сама не знаю...» </l>
            <l>«Може, думаєш, покину?</l>
            <l>Ні, моя рибчино,</l>
            <l>Буду ходить, буду любить,</l>
            <l>Поки не загину!..»</l>
            <l>«Хіба було коли в світі,</l>
            <l>Щиро що кохались,</l>
            <l>Розійшлися, не взялися</l>
            <l>Й живими остались?</l>
            <l>Ні, не було, мій голубе.</l>
            <l>Ти чув, що співають...</l>
            <l>То кобзарі вигадують,</l>
            <l>Бо, сліпі, не знають,</l>
            <l>Бо не бачать, що є брови</l>
            <l>Чорні, карі очі,</l>
            <l>І високий стан козачий,</l>
            <l>І гнучкий дівочий.</l>
            <l>Що є коси, довгі коси,</l>
            <l>Козацька чуприна...</l>
            <l>Що на мову на Петрову</l>
            <l>В глухій домовині</l>
            <l>Усміхнуся; скажу йому:</l>
            <l>«Орле сизокрилий,</l>
            <l>Люблю тебе й на сім світі,</l>
            <l>Як на тім любила».</l>
            <l>Отак, серце, обнімемось,</l>
            <l>Отак поцілую,</l>
            <l>Нехай вкупі закопають...</l>
            <l>Умру... не почую.</l>
            <l>Не почую...» Обнялися,</l>
            <l>Обнялись, зомліли...</l>
            <l>Отак вони любилися!</l>
            <l>На той світ хотіли</l>
            <l>Обнявшися переступить;</l>
            <l>Та не по-їх стало!</l>
            <l>Щовечора сходилися,</l>
            <l>І мати не знала,</l>
            <l>Де Мар’яна до півночі</l>
            <l>І з ким розмовляє?</l>
            <l>«Воно мале ще, дитина,</l>
            <l>Нічого не знає».</l>
            <l>Угадала стара мати,</l>
            <l>Та не все вгадала,</l>
            <l>Знать, забула, що колись-то</l>
            <l>Сама дівувала. </l>
            <l>Угадала мати: Мар’яна — дитина,</l>
            <l>Не знає, як треба на сім світі жить.</l>
            <l>Думала — ні люди, ані домовина</l>
            <l>З Петром не розрізнять... Уміла любить.</l>
            <l>Думала, що тілько кобзарі співають,</l>
            <l>Бо, сліпі, не бачать карих оченят;</l>
            <l>Що тілько лякають молодих дівчат...</l>
            <l>Лякають, дівчата, правдою лякають!</l>
            <l>І я вас лякаю, бо те лихо знаю,</l>
            <l>Бодай його в світі нікому не знать — </l>
            <l>Того, що я знаю... Минуло, дівчата!</l>
            <l>Серце не заснуло, я вас не забув.</l>
            <l>Люблю вас і досі, як діточок мати,</l>
            <l>Буду вам співати, поки не засну.</l>
            <l>Тойді ж, мої любі, як мене не стане,</l>
            <l>Згадайте про мене, про мою Мар’яну;</l>
            <l>Я вам з того світа, любі, усміхнусь.</l>
          </lg>
          <lg type="stanza">
            <l>Усміхнуся...» Та й заплакав.</l>
            <l>Дивились дівчата,</l>
            <l>Не питали, чого плаче.</l>
            <l>Та й нащо питати?</l>
            <l>Минулося. Помагало</l>
            <l>Ласкаве дівоче</l>
            <l>Щире слово... «Вибачайте... — </l>
            <l>Утер сліпі очі. — </l>
            <l>Вибачайте, мої любі,</l>
            <l>Нехотя журюся.</l>
            <l>Так от, бачите, Мар’яна</l>
            <l>З убогим Петрусем</l>
            <l>Щовечора розмовляла,</l>
            <l>І мати не знала,</l>
            <l>Дивувалась, що се таке</l>
            <l>Мар’яну спіткало,</l>
            <l>Чи не пристріт? Сяде шити — </l>
            <l>Не те вишиває,</l>
            <l>Замість Гриця, задумавшись,</l>
            <l>Петруся співає.</l>
            <l>Часом сонна розмовляє,</l>
            <l>Подушку цілує...</l>
            <l>Мати спершу сміялася.</l>
            <l>Думала — жартує,</l>
            <l>Потім бачить, що не жарти.</l>
            <l>Та й каже: «Мар’яно!</l>
            <l>Треба буде старостів ждать, </l>
            <l>Та, може, й од пана!</l>
            <l>Ти вже виросла, нівроку,</l>
            <l>Уже й дівувала;</l>
            <l>Я вже думаю, що, бачиш...»</l>
            <l>Насилу сказала.</l>
            <l>«Що вже й заміж, коли теє...»</l>
            <l>«А за кого, мамо!?»</l>
            <l>«Хто вподоба, тому й оддам».</l>
            <l>Співає Мар’яна:</l>
          </lg>
          <lg type="stanza">
            <l>«Оддай мене, моя мамо,</l>
            <l>Та не за старого,</l>
            <l>Оддай мене, моє серце,</l>
            <l>Та за молодого.</l>
            <l>Нехай старий бурлакує,</l>
            <l>Гроші заробляє,</l>
            <l>А молодий мене любить,</l>
            <l>Долі не шукає.</l>
            <l>Не шукає, не блукає</l>
            <l>Чужими степами:</l>
            <l>Свої воли, свої вози,</l>
            <l>А між парубками,</l>
            <l>Як маківка меж квітками,</l>
            <l>Цвіте, розцвітає,</l>
            <l>Має поле, має волю,</l>
            <l>Та долі не має.</l>
            <l>Його щастя, його доля — </l>
            <l>Мої чорні брови,</l>
            <l>Довгі вії, карі очі,</l>
            <l>Ласкавеє слово.</l>
            <l>Оддай мене, моя мамо,</l>
            <l>Та не за старого,</l>
            <l>Оддай мене, моє серце,</l>
            <l>Та за молодого».</l>
          </lg>
          <lg type="stanza">
            <l>«Дочко моя, Мар’яно,</l>
            <l>Оддам тебе за пана,</l>
            <l>За старшого, багатого,</l>
            <l>За сотника Івана».</l>
            <l>«Умру, серце-мамо,</l>
            <l>За сотником Іваном».</l>
            <l>«Не вмреш, будеш панувати,</l>
            <l>Будеш діток годувати».</l>
            <l>«Піду в найми, піду в люди,</l>
            <l>А за сотником не буду». </l>
            <l>«Будеш, дочко Мар’яно,</l>
            <l>За сотником Іваном».</l>
            <l>Заплакала, заридала</l>
            <l>Сердешна Мар’яна.</l>
            <l>«За старого... багатого...</l>
            <l>За сотника Івана...» — </l>
            <l>Сама собі розмовляла,</l>
            <l>А потім сказала:</l>
            <l>«Я ще, мамо, не виросла,</l>
            <l>Ще не дівувала.</l>
            <l>Бо ти мене не пускала</l>
            <l>Вранці до криниці,</l>
            <l>Ні жита жать, ні льону брать,</l>
            <l>Ні на вечірниці,</l>
            <l>Де дівчата з парубками</l>
            <l>Жартують, співають</l>
            <l>Та про мене, чорнобриву,</l>
            <l>Нишком розмовляють:</l>
            <l>«Багатого дочка батька,</l>
            <l>Шляхетського роду».</l>
            <l>Тяжко мені. Тяжко, мамо!</l>
            <l>Нащо дала вроду?</l>
            <l>Нащо брови змальовала,</l>
            <l>Дала карі очі?</l>
            <l>Ти все дала, тілько долі,</l>
            <l>Долі дать не хочеш!</l>
            <l>Нащо ж мене годувала?</l>
            <l>Нащо доглядала?</l>
            <l>Поки лиха я не знала,</l>
            <l>Чом не заховала?»</l>
            <l>Не слухала стара мати,</l>
            <l>Лягла спочивати.</l>
            <l>А Мар’яна за сльозами</l>
            <l>Ледви вийшла з хати.</l>
          </lg>
        </div2>
        <div2 type="section">
          <head>II</head>
          <lg type="stanza">
            <l>«Ой гоп, не пила,</l>
            <l>На весіллі була,</l>
            <l>До госпóди не втрапила,</l>
            <l>До сусіда зайшла,</l>
            <l>А в сусіда</l>
            <l>До обіда</l>
            <l>В льоху спати лягла.</l>
          </lg>
          <lg type="stanza">
            <l>Із льоху та в льох </l>
            <l>Завертали в горох,</l>
            <l>І в коморі і надворі</l>
            <l>З нежонатим удвох</l>
            <l>Пустували,</l>
            <l>Жартували,</l>
            <l>Зопсували горох.</l>
          </lg>
          <lg type="stanza">
            <l>Ой гоп, не сама — </l>
            <l>Напоїла кума</l>
            <l>І привела до господи.</l>
            <l>Не побачив Хома.</l>
            <l>Хомо, в хаті</l>
            <l>Ляжем спати.</l>
            <l>Хоми дома нема.</l>
          </lg>
          <lg type="stanza">
            <l>Тряси ж тебе трясця, Хомо!</l>
            <l>Я не ляжу спати дома,</l>
            <l>А до кума</l>
            <l>До Наума</l>
            <l>Піду в клуню на солому.</l>
          </lg>
          <lg type="stanza">
            <l>Ануте, напилась!</l>
            <l>Наша, наша придалась!</l>
            <l>Червоніє хвартушина;</l>
            <l>Роду чесного дитина».</l>
          </lg>
          <lg type="stanza">
            <l>Отак ордою йшли придани,</l>
            <l>Співали п’яні; а Мар’яна</l>
            <l>Крізь тин дивилася на те,</l>
            <l>Не додивилася, упала</l>
            <l>І тяжко-тяжко заридала.</l>
            <l>Таке-то лихо, і за те,</l>
            <l>Що щиро любить. Тяжко, діти,</l>
            <l>Вік одинокому прожить,</l>
            <l>А ще гірше, мої квіти,</l>
            <l>Нерівню в світі полюбить.</l>
            <l>Дивіться на мене: я виплакав очі.</l>
            <l>Мені їх не шкода, мені їх не жаль.</l>
            <l>Ні на що дивиться: ті очі дівочі...</l>
            <l>Що колись... колись-то... Думи та печаль,</l>
            <l>А більше нічого не мав я й не маю,</l>
            <l>А з грішми такими тяжко в світі жить.</l>
            <l>Під тином ночую, з вітром розмовляю,</l>
            <l>Соромляться люди у хату пустить</l>
            <l>І привітать словом старого каліку. </l>
            <l>Укороти, Боже, молодого віку</l>
            <l>Тому, хто не має талану любить.</l>
            <l>Легше, мої любі, покриться землею,</l>
            <l>Ніж ба[чить], як другий, багатий, старий,</l>
            <l>Цілує за гроші, вінчається з нею...</l>
            <l>О Боже! мій Боже! Волею Своєю</l>
            <l>Розбий моє тіло і душу розбий».</l>
          </lg>
          <lg type="stanza">
            <l>Заридав кобзар, заплакав</l>
            <l>Сліпими очима.</l>
            <l>Дивувалися дівчата:</l>
            <l>Вже смерть за плечима,</l>
            <l>А він, сліпий, сивоусий,</l>
            <l>Про колишнє плаче.</l>
            <l>Не дивуйтеся, дівчата,</l>
            <l>На старі козачі</l>
            <l>Щирі сльози. То не роса</l>
            <l>Вранці при дорозі</l>
            <l>На спориші і не ваші</l>
            <l>Дуже дрібні сльози.</l>
            <l>Наплакався. Струни рвані</l>
            <l>Три перебирає.</l>
            <l>«Аж до вечора Мар’яна</l>
            <l>У темному гаю</l>
            <l>Проплакала; прийшов Петрусь,</l>
            <l>Вона розказала</l>
            <l>Все, що чула од матері</l>
            <l>І що сама знала.</l>
            <l>І не втерпіла, сказала,</l>
            <l>Як п’яні придани</l>
            <l>Йшли по улиці, співали.</l>
            <l>«Мар’яно! Мар’яно!</l>
            <l>Чом ти не убога! Чом я не багатий!</l>
            <l>Чом у мене коней вороних нема?</l>
            <l>Не питала б мати, де ходиш гуляти,</l>
            <l>З ким коли стояла. Питала б сама,</l>
            <l>Сама свого серця; дала б йому волю</l>
            <l>Любить, кого знає. Я б тебе сховав</l>
            <l>Далеко! далеко! щоб ніхто не знав,</l>
            <l>Щоб ніхто не бачив, де витає доля,</l>
            <l>Моя доля, моє щастя,</l>
            <l>Ти, моя Мар’яно.</l>
            <l>Чом не ти в сірій свитині,</l>
            <l>Чом я не в жупані?»</l>
            <l>А Мар’яна, як дитина </l>
            <l>Без матері, плаче.</l>
            <l>Петро стоїть коло неї,</l>
            <l>Нічого не бачить — </l>
            <l>Тілько сльози Мар’янині;</l>
            <l>А сльози дівочі</l>
            <l>І серед дня лихо роблять.</l>
            <l>А що ж серед ночі?</l>
            <l>«Не плач, серце, єсть у мене</l>
            <l>І сила, і воля,</l>
            <l>Люби мене, моє серце,</l>
            <l>Найду свою долю.</l>
            <l>За високими горами,</l>
            <l>За широкими степами,</l>
            <l>На чужому полі,</l>
            <l>По волі-неволі</l>
            <l>Найду свою долю!</l>
            <l>Не в свитині, а сотником</l>
            <l>До тебе вернуся,</l>
            <l>Не в бур’яні — серед церкви</l>
            <l>Обнімеш Петруся,</l>
            <l>Обнімемось, поцілую,</l>
            <l>Дивуйтеся, люди!</l>
            <l>А ти стоїш, червонієш...»</l>
            <l>«Коли то те буде?»</l>
            <l>«Швидко, швидко, моя рибко,</l>
            <l>Молись тілько Богу.</l>
            <l>Іди в хату, лягай спати.</l>
            <l>А я край дороги</l>
            <l>Серед степу помолюся</l>
            <l>Зорям яснооким,</l>
            <l>Щоб без мене доглядали</l>
            <l>Тебе, одиноку.</l>
            <l>Серед степу одпочину».</l>
            <l>«Хіба сю ніч кинеш?</l>
            <l>Хіба зараз?..» — «Я жартую.</l>
            <l>Тепер Україну</l>
            <l>Ні москалі, ні татари — </l>
            <l>Ніхто не воює».</l>
            <l>«А я чула, що ляхи йдуть».</l>
            <l>«То вони жартують.</l>
            <l>Розійдемось, моє серце,</l>
            <l>Поки не світає.</l>
            <l>Чого ж знову заплакала?»</l>
            <l>«І сама не знаю». </l>
          </lg>
        </div2>
      </div1>
      <div1 type="poem">
        <head>УТОПЛЕНА</head>
        <docDate>1841</docDate>
        <lg type="stanza">
          <l>Вітер в гаї не гуляє — </l>
          <l>Вночі спочиває,</l>
          <l>Прокинеться — тихесенько</l>
          <l>В осоки питає:</l>
          <l>«Хто се, хто се по сім боці</l>
          <l>Чеше косу? Хто се?..</l>
          <l>Хто се, хто се по тім боці</l>
          <l>Рве на собі коси?..</l>
          <l>Хто се, хто се?» — тихесенько</l>
          <l>Спитає-повіє,</l>
          <l>Та й задріма, поки неба</l>
          <l>Край зачервоніє.</l>
        </lg>
        <lg type="stanza">
          <l>«Хто се, хто се?» — спитаєте,</l>
          <l>Цікаві дівчата.</l>
          <l>Ото дочка по сім боці,</l>
          <l>По тім боці — мати.</l>
        </lg>
        <lg type="stanza">
          <l>Давно колись те діялось</l>
          <l>У нас на Вкраїні.</l>
          <l>Серед села вдова жила</l>
          <l>У новій хатині,</l>
          <l>Білолиця, кароока</l>
          <l>І станом висока,</l>
          <l>У жупані; кругом пані,</l>
          <l>І спереду, й збоку.</l>
          <l>І молода, нівроку їй,</l>
          <l>А за молодою,</l>
          <l>А надто ще за вдовою,</l>
          <l>Козаки ордою</l>
          <l>Так і ходять. І за нею</l>
          <l>Козаки ходили, </l>
          <l>Поки вдова без сорома</l>
          <l>Дочку породила.</l>
          <l>Породила, та й байдуже;</l>
          <l>Людям годувати</l>
          <l>В чужім селі покинула:</l>
          <l>Отака-то мати!..</l>
          <l>Постривайте, що ще буде!</l>
          <l>Годували люде</l>
          <l>Малу дочку, а вдовиця</l>
          <l>В неділю і в будень</l>
          <l>З жонатими, з парубками</l>
          <l>Пила та гуляла,</l>
          <l>Поки лихо не спіткало,</l>
          <l>Поки не та стала;</l>
          <l>Незчулася, як минули</l>
          <l>Літа молодії...</l>
          <l>Лихо, лихо! Мати в’яне,</l>
          <l>Дочка червоніє,</l>
          <l>Виростає... Та й виросла</l>
          <l>Ганна кароока,</l>
          <l>Як тополя серед поля,</l>
          <l>Гнучка та висока.</l>
          <l>«Я Ганнусі не боюся!» — </l>
          <l>Співає матуся;</l>
          <l>А козаки, як хміль отой,</l>
          <l>В’ються круг Ганнусі.</l>
          <l>А надто той рибалонька,</l>
          <l>Жвавий, кучерявий,</l>
          <l>Мліє, в’яне, як зостріне</l>
          <l>Ганнусю чорняву.</l>
          <l>Побачила стара мати,</l>
          <l>Сказилася люта:</l>
          <l>«Чи бач, погань розхристана,</l>
          <l>Байстря необуте!</l>
          <l>Ти вже виросла, дівуєш,</l>
          <l>З хлопцями гуляєш...</l>
          <l>Постривай же, ось я тобі!..</l>
          <l>Мене зневажаєш?</l>
          <l>Ні, голубко!»</l>
          <l>І од злості</l>
          <l>Зубами скрегоче.</l>
          <l>Отака-то бува мати!..</l>
          <l>Де ж серце жіноче?</l>
          <l>Серце матері?.. Ох, лихо, </l>
          <l>Лишенько, дівчата!</l>
          <l>Мати стан гнучкий, високий,</l>
          <l>А серця не мати.</l>
          <l>Ізогнеться стан високий,</l>
          <l>Брови полиняють,</l>
          <l>І незчуєтесь; а люде</l>
          <l>Сміючись згадають</l>
          <l>Ваші літа молодії,</l>
          <l>Та й скажуть — ледащо!</l>
          <l>Тяжко плакала Ганнуся</l>
          <l>І не знала, за що,</l>
          <l>За що мати згнущається,</l>
          <l>Лає, проклинає,</l>
          <l>Своє дитя без сорома</l>
          <l>Байстрям нарікає.</l>
          <l>Катувала, мордувала,</l>
          <l>Та не помагало:</l>
          <l>Як маківка на городі,</l>
          <l>Ганна розцвітала;</l>
          <l>Як калина при долині</l>
          <l>Вранці під росою,</l>
          <l>Так Ганнуся червоніла,</l>
          <l>Милася сльозою.</l>
          <l>«Заворожена!.. Стривай же! — </l>
          <l>Шепче люта мати. — </l>
          <l>Треба трути роздобути,</l>
          <l>Треба йти шукати</l>
          <l>Стару відьму!»</l>
          <l>Найшла відьму,</l>
          <l>І трути достала,</l>
          <l>І трутою до схід сонця</l>
          <l>Дочку наповала.</l>
          <l>Не помогло... Кляне мати</l>
          <l>Той час і годину,</l>
          <l>Коли на світ породила</l>
          <l>Нелюбу дитину.</l>
          <l>«Душно мені; ходім, дочко,</l>
          <l>До ставка купатись».</l>
          <l>«Ходім, мамо».</l>
          <l>На березі</l>
          <l>Ганна роздяглася,</l>
          <l>Роздяглася, розкинулась</l>
          <l>На білій сорочці;</l>
          <l>Рибалонька кучерявий </l>
          <l>Мліє на тім боці...</l>
          <l>І я колись... Та цур йому!</l>
          <l>Сором — не згадаю.</l>
          <l>Як дитина, калиною</l>
          <l>Себе забавляє,</l>
          <l>Гне стан гнучкий, розгинає,</l>
          <l>На сонечку гріє.</l>
          <l>Мати дивиться на неї,</l>
          <l>Од злості німіє;</l>
          <l>То жовтіє, то синіє;</l>
          <l>Розхристана, боса,</l>
          <l>З роту піна; мов скажена,</l>
          <l>Рве на собі коси.</l>
          <l>Кинулася до Ганнусі</l>
          <l>І в коси впилася.</l>
          <l>«Мамо! мамо! Що ти робиш?»</l>
          <l>Хвиля роздалася,</l>
          <l>Закипіла, застогнала — </l>
          <l>І обох покрила.</l>
          <l>Рибалонька кучерявий</l>
          <l>З усієї сили</l>
          <l>Кинувсь в воду; пливе, синю</l>
          <l>Хвилю роздирає,</l>
          <l>Пливе, пливе... От-от доплив!</l>
          <l>Пірнув, виринає — </l>
          <l>І утоплену Ганнусю</l>
          <l>На берег виносить,</l>
          <l>Із рук матері закляклих</l>
          <l>Вириває коси.</l>
          <l>«Серце моє! доле моя!</l>
          <l>Розкрий карі очі!</l>
          <l>Подивися, усміхнися!</l>
          <l>Не хочеш!.. не хочеш!..»</l>
          <l>Плаче, пада коло неї,</l>
          <l>Розкрива, цілує</l>
          <l>Мертві очі. «Подивися!..</l>
          <l>Не чує, не чує!»</l>
          <l>Лежить собі на пісочку,</l>
          <l>Білі рученята</l>
          <l>Розкидала; а за нею</l>
          <l>Стара люта мати:</l>
          <l>Очі вивело із лоба</l>
          <l>Од страшної муки,</l>
          <l>Втеребила в пісок жовтий </l>
          <l>Старі сині руки.</l>
          <l>Довго плакав рибалонька:</l>
          <l>«Нема в мене роду,</l>
          <l>Нема долі на сім світі — </l>
          <l>Ходім жити в воду!»</l>
          <l>Підняв її, поціловав...</l>
          <l>Хвиля застогнала,</l>
          <l>Розкрилася, закрилася,</l>
          <l>І сліду не стало...</l>
        </lg>
        <lg type="stanza">
          <l>З того часу ставок чистий</l>
          <l>Заріс осокою;</l>
          <l>Не купаються дівчата,</l>
          <l>Обходять горою;</l>
          <l>Як угледять, то хрестяться</l>
          <l>І зовуть заклятим...</l>
          <l>Сумно-сумно кругом його...</l>
          <l>А вночі, дівчата,</l>
          <l>Випливає з води мати,</l>
          <l>Сяде по тім боці;</l>
          <l>Страшна, синя, розхристана</l>
          <l>І в мокрій сорочці,</l>
          <l>Мовчки дивиться на сей бік,</l>
          <l>Рве на собі коси...</l>
          <l>А тим часом синя хвиля</l>
          <l>Ганнусю виносить.</l>
          <l>Голісінька, стрепенеться,</l>
          <l>Сяде на пісочку...</l>
          <l>І рибалка випливає,</l>
          <l>Несе на сорочку</l>
          <l>Баговиння зеленого;</l>
          <l>Поцілує в очі — </l>
          <l>Та і в воду: соромиться</l>
          <l>На гнучкий дівочий,</l>
          <l>На стан голий подивиться...</l>
          <l>І ніхто не знає</l>
          <l>Того дива, що твориться</l>
          <l>Серед ночі в гаї,</l>
          <l>Тілько вітер з осокою</l>
          <l>Шепче: «Хто се, хто се</l>
          <l>Сидить сумно над водою,</l>
          <l>Чеше довгі коси?»</l>
        </lg>
      </div1>
      <!-- deleted Слепая -->
      <div1 type="poem">
        <head>
                ГАМАЛІЯ</head>
        <docDate>1842</docDate>
        <lg type="stanza">
          <l>«Ой нема, нема ні вітру, ні хвилі</l>
          <l>Із нашої України!</l>
          <l>Чи там раду радять, як на турка стати,</l>
          <l>Не чуємо на чужині.</l>
          <l>Ой повій, повій, вітре, через море</l>
          <l>Та з Великого Лугу,</l>
          <l>Суши наші сльози, заглуши кайдани,</l>
          <l>Розвій нашу тугу.</l>
          <l>Ой заграй, заграй, синесеньке море,</l>
          <l>Та під тими байдаками,</l>
          <l>Що пливуть козаки, тілько мріють шапки,</l>
          <l>Та на сей бік за нами.</l>
          <l>Ой Боже наш, Боже, хоч і не за нами,</l>
          <l>Неси Ти їх з України.</l>
          <l>Почуємо славу, козацькую славу,</l>
          <l>Почуємо та й загинем».</l>
        </lg>
        <lg type="stanza">
          <l>Отак у Скутарі козаки співали,</l>
          <l>Співали, сердеги, а сльози лились,</l>
          <l>Лилися козацькі, тугу домовляли.</l>
          <l>Босфор аж затрясся, бо зроду не чув</l>
          <l>Козацького плачу, застогнав широкий</l>
          <l>І шкурою, сірий бугай, стрепенув,</l>
          <l>І хвилю, ревучи, далеко-далеко</l>
          <l>У синєє море на ребрах послав.</l>
          <l>І море ревнуло Босфорову мову,</l>
          <l>У Лиман погнало, а Лиман Дніпрові</l>
          <l>Тую журбу-мову на хвилі подав.</l>
          <l>Зареготався дід наш дужий,</l>
          <l>Аж піна з уса потекла.</l>
          <l>«Чи спиш, чи чуєш, брате Луже?</l>
          <l>Хортице-сестро?» </l>
          <l>Загула</l>
          <l>Хортиця з Лугом: «Чую, чую!»</l>
          <l>І Дніпр укрили байдаки,</l>
          <l>І заспівали козаки:</l>
        </lg>
        <lg type="stanza">
          <l>«У туркені, по тім боці,</l>
          <l>Хата на помості.</l>
          <l>Гай, гай! Море, грай,</l>
          <l>Реви, скелі ламай!</l>
          <l>Поїдемо в гості.</l>
        </lg>
        <lg type="stanza">
          <l>У туркені у кишені</l>
          <l>Таляри, дукати.</l>
          <l>Не кишені трусить,</l>
          <l>Їдем різать, палить,</l>
          <l>Братів визволяти.</l>
        </lg>
        <lg type="stanza">
          <l>У туркені яничари</l>
          <l>І баша на лаві.</l>
          <l>Гой-ги, вороги!</l>
          <l>Ми не маєм ваги!</l>
          <l>Наша воля й слава!»</l>
        </lg>
        <lg type="stanza">
          <l>Пливуть собі, співаючи,</l>
          <l>Море вітер чує.</l>
          <l>Попереду Гамалія</l>
          <l>Байдаком керує.</l>
          <l>Гамалію, серце мліє:</l>
          <l>Сказилося море,</l>
          <l>Не злякає! І сховались</l>
          <l>За хвилі — за гори.</l>
        </lg>
        <lg type="stanza">
          <l>Дрімає в харемі — в раю Візантія.</l>
          <l>І Скутар дрімає; Босфор клекотить,</l>
          <l>Неначе скажений; то стогне, то виє:</l>
          <l>Йому Візантію хочеться збудить.</l>
          <l>«Не буди, Босфоре: буде тобі горе;</l>
          <l>Твої білі ребра піском занесу,</l>
          <l>У мул поховаю! — реве синє море. — </l>
          <l>Хіба ти не знаєш, яких я несу</l>
          <l>Гостей до султана?»</l>
          <l>Так море спиняло</l>
          <l>(Любило завзятих чубатих слав’ян).</l>
          <l>Босфор схаменувся. Туркеня дрімала. </l>
          <l>Дрімав у харемі ледачий султан.</l>
          <l>Тілько у Скутарі, в склепу, не дрімають</l>
          <l>Козаки-сердеги. Чого вони ждуть?</l>
          <l>По-своєму Бога в кайданах благають,</l>
          <l>А хвилі на той бік ідуть та ревуть.</l>
        </lg>
        <lg type="stanza">
          <l>«О милий Боже України!</l>
          <l>Не дай пропасти на чужині,</l>
          <l>В неволі вольним козакам!</l>
          <l>І сором тут, і сором там — </l>
          <l>Вставать з чужої домовини,</l>
          <l>На суд Твій праведний прийти,</l>
          <l>В залізах руки принести,</l>
          <l>І перед всіми у кайданах</l>
          <l>Стать козакові...»</l>
          <l>«Ріж і бий!</l>
          <l>Мордуй невіру-бусурмана!» — </l>
          <l>Кричать за муром. Хто такий?</l>
          <l>Гамалію, серце мліє:</l>
          <l>Скутар скаженіє!</l>
          <l>«Ріжте! бийте!» — на фортеці</l>
          <l>Кричить Гамалія.</l>
          <l>Реве гарматами Скутара,</l>
          <l>Ревуть, лютують вороги,</l>
          <l>Козацтво преться без ваги — </l>
          <l>І покотились яничари.</l>
          <l>Гамалія по Скутарі — </l>
          <l>По пеклу гуляє,</l>
          <l>Сам хурдигу розбиває,</l>
          <l>Кайдани ламає.</l>
          <l>«Вилітайте, сірі птахи,</l>
          <l>На базар до паю!»</l>
          <l>Стрепенулись соколята,</l>
          <l>Бо давно не чули</l>
          <l>Хрещеної тії мови. </l>
          <l>І ніч стрепенулась:</l>
          <l>Не бачила стара мати</l>
          <l>Козацької плати.</l>
          <l>Не лякайся, подивися</l>
          <l>На бенкет козачий.</l>
          <l>Темно всюди, як у будень,</l>
          <l>А свято чимале.</l>
          <l>Не злодії з Гамалієм</l>
          <l>Їдять мовчки сало </l>
          <l>Без шашлика. «Засвітимо!»</l>
          <l>До самої хмари</l>
          <l>З щоглистими кораблями</l>
          <l>Палає Скутара.</l>
          <l>Візантія пробуркалась,</l>
          <l>Витріщає очі,</l>
          <l>Переплива на помогу,</l>
          <l>Зубами скрегоче.</l>
        </lg>
        <lg type="stanza">
          <l>Реве, лютує Візантія,</l>
          <l>Руками берег достає;</l>
          <l>Достала, зикнула, встає — </l>
          <l>І на ножах в крові німіє.</l>
          <l>Скутар, мов пекло те, палає,</l>
          <l>Через базари кров тече,</l>
          <l>Босфор широкий доливає.</l>
          <l>Неначе птахи чорні в гаї,</l>
          <l>Козацтво сміливе літає.</l>
          <l>Ніхто на світі не втече!</l>
          <l>Огонь запеклих не пече.</l>
          <l>Руйнують мури, срібло, злото</l>
          <l>Несуть шапками козаки</l>
          <l>І насипають байдаки.</l>
          <l>Горить Скутар, стиха робота,</l>
          <l>І хлопці сходяться, зійшлись,</l>
          <l>Люльки з пожару закурили,</l>
          <l>На байдаки — та й потягли,</l>
          <l>Рвучи червоні гори-хвилі.</l>
          <l>Пливуть собі, ніби з дому,</l>
          <l>Так, буцім гуляють,</l>
          <l>Та, звичайне запорожці,</l>
          <l>Пливучи співають:</l>
        </lg>
        <lg type="stanza">
          <l>«Наш отаман Гамалія,</l>
          <l>Отаман завзятий,</l>
          <l>Забрав хлопців та й поїхав</l>
          <l>По морю гуляти,</l>
          <l>По морю гуляти,</l>
          <l>Слави добувати,</l>
          <l>Із турецької неволі</l>
          <l>Братів визволяти.</l>
          <l>Ой приїхав Гамалія</l>
          <l>Аж у ту Скутару,</l>
          <l>Сидять брати-запорожці, </l>
          <l>Дожидають кари.</l>
          <l>Ой як крикнув Гамалія:</l>
          <l>«Брати, будем жити,</l>
          <l>Будем жити, вино пити,</l>
          <l>Яничара бити,</l>
          <l>А курені килимами,</l>
          <l>Оксамитом крити!»</l>
          <l>Вилітали запорожці</l>
          <l>На лан жито жати,</l>
          <l>Жито жали, в копи клали,</l>
          <l>Гуртом заспівали:</l>
          <l>«Слава тобі, Гамаліє,</l>
          <l>На весь світ великий,</l>
          <l>На весь світ великий,</l>
          <l>На всю Україну,</l>
          <l>Що не дав ти товариству</l>
          <l>Згинуть на чужині!»</l>
        </lg>
        <lg type="stanza">
          <l>Пливуть співаючи; пливе</l>
          <l>Позад завзятий Гамалія:</l>
          <l>Орел орлят мов стереже.</l>
          <l>Із Дарданелів вітер віє,</l>
          <l>А не женеться Візантія:</l>
          <l>Вона боїться, щоб Чернець</l>
          <l>Не засвітив Галату знову</l>
          <l>Або гетьман Іван Підкова</l>
          <l>Не кликнув в море на ралець.</l>
          <l>Пливуть собі, а з-за хвилі</l>
          <l>Сонце хвилю червонить,</l>
          <l>Перед ними море миле</l>
          <l>Гомонить і клекотить.</l>
          <l>Гамаліє, вітер віє...</l>
          <l>Ось-ось наше море!..</l>
          <l>І сховалися за хвилі — </l>
          <l>За рожеві гори.</l>
        </lg>
      </div1>
      <!-- deleted Тризна  -->
      <div1 type="poem">
        <head>
                РОЗРИТА МОГИЛА</head>
        <docDate>1843</docDate>
        <lg type="stanza">
          <l>Світе тихий, краю милий,</l>
          <l>Моя Україно,</l>
          <l>За що тебе сплюндровано,</l>
          <l>За що, мамо, гинеш?</l>
          <l>Чи ти рано до схід сонця</l>
          <l>Богу не молилась,</l>
          <l>Чи ти діточок непевних</l>
          <l>Звичаю не вчила?</l>
          <l>«Молилася, турбувалась,</l>
          <l>День і ніч не спала,</l>
          <l>Малих діток доглядала,</l>
          <l>Звичаю навчала.</l>
          <l>Виростали мої квіти,</l>
          <l>Мої добрі діти,</l>
          <l>Панувала і я колись</l>
          <l>На широкім світі,</l>
          <l>Панувала... Ой Богдане!</l>
          <l>Нерозумний сину!</l>
          <l>Подивись тепер на матір,</l>
          <l>На свою Вкраїну,</l>
          <l>Що, колишучи, співала</l>
          <l>Про свою недолю,</l>
          <l>Що, співаючи, ридала,</l>
          <l>Виглядала волю.</l>
          <l>Ой Богдане, Богданочку,</l>
          <l>Якби була знала,</l>
          <l>У колисці б задушила,</l>
          <l>Під серцем приспала.</l>
          <l>Степи мої запродані</l>
          <l>Жидові, німоті,</l>
          <l>Сини мої на чужині,</l>
          <l>На чужій роботі. </l>
          <l>Дніпро, брат мій, висихає,</l>
          <l>Мене покидає,</l>
          <l>І могили мої милі</l>
          <l>Москаль розриває...</l>
          <l>Нехай риє, розкопує,</l>
          <l>Не своє шукає,</l>
          <l>А тим часом перевертні</l>
          <l>Нехай підростають</l>
          <l>Та поможуть москалеві</l>
          <l>Господарювати,</l>
          <l>Та з матері полатану</l>
          <l>Сорочку знімати.</l>
          <l>Помагайте, недолюдки,</l>
          <l>Матір катувати».</l>
        </lg>
        <lg type="stanza">
          <l>Начетверо розкопана,</l>
          <l>Розрита могила.</l>
          <l>Чого вони там шукали?</l>
          <l>Що там схоронили</l>
          <l>Старі батьки? Ех, якби-то,</l>
          <l>Якби-то найшли те, що там схоронили,</l>
          <l>Не плакали б діти, мати не журилась.</l>
        </lg>
      </div1>
      <div1 type="poem">
        <head>«ЧИГРИНЕ, ЧИГРИНЕ...»</head>
        <docDate>1844</docDate>
        <lg type="stanza">
          <l>Чигрине, Чигрине,</l>
          <l>Все на світі гине,</l>
          <l>І святая твоя слава,</l>
          <l>Як пилина, лине</l>
          <l>За вітрами холодними,</l>
          <l>В хмарі пропадає,</l>
          <l>Над землею летять літа,</l>
          <l>Дніпро висихає,</l>
          <l>Розсипаються могили,</l>
          <l>Високі могили — </l>
          <l>Твоя слава... і про тебе,</l>
          <l>Старче малосилий,</l>
          <l>Ніхто й слова не промовить,</l>
          <l>Ніхто й не покаже,</l>
          <l>Де ти стояв? Чого стояв?</l>
          <l>І на сміх не скаже!!</l>
        </lg>
        <lg type="stanza">
          <l>За що ж боролись ми з ляхами?</l>
          <l>За що ж ми різались з ордами?</l>
          <l>За що скородили списами</l>
          <l>Московські ребра?? Засівали,</l>
          <l>І рудою поливали...</l>
          <l>І шаблями скородили.</l>
          <l>Що ж на ниві уродилось??!</l>
          <l>Уродила рута... рута...</l>
          <l>Волі нашої отрута.</l>
        </lg>
        <lg type="stanza">
          <l>А я, юродивий, на твоїх руїнах</l>
          <l>Марно сльози трачу; заснула Вкраїна,</l>
          <l>Бур’яном укрилась, цвіллю зацвіла,</l>
          <l>В калюжі, в болоті серце прогноїла</l>
          <l>І в дупло холодне гадюк напустила,</l>
          <l>А дітям надію в степу оддала. </l>
          <l>А надію...</l>
          <l>Вітер по полю розвіяв,</l>
          <l>Хвиля морем рознесла.</l>
        </lg>
        <lg type="stanza">
          <l>Нехай же вітер все розносить</l>
          <l>На неокраєнім крилі,</l>
          <l>Нехай же серце плаче, просить</l>
          <l>Святої правди на землі.</l>
          <l>Чигрине, Чигрине,</l>
          <l>Мій друже єдиний,</l>
          <l>Проспав єси степи, ліси</l>
          <l>І всю Україну.</l>
          <l>Спи ж, повитий жидовою,</l>
          <l>Поки сонце встане,</l>
          <l>Поки тії недолітки</l>
          <l>Підростуть, гетьмани.</l>
          <l>Помолившись, і я б заснув...</l>
          <l>Так думи прокляті</l>
          <l>Рвуться душу запалити,</l>
          <l>Серце розірвати.</l>
          <l>Не рвіть, думи, не паліте,</l>
          <l>Може, верну знову</l>
          <l>Мою правду безталанну,</l>
          <l>Моє тихе слово.</l>
          <l>Може, викую я з його</l>
          <l>До старого плуга</l>
          <l>Новий леміш і чересло.</l>
          <l>І в тяжкі упруги...</l>
          <l>Може, зорю́ переліг той,</l>
          <l>А на перелозі...</l>
          <l>Я посію мої сльози,</l>
          <l>Мої щирі сльози.</l>
          <l>Може, зійдуть, і виростуть</l>
          <l>Ножі обоюдні,</l>
          <l>Розпанахають погане,</l>
          <l>Гниле серце, трудне...</l>
          <l>І вицідять сукровату,</l>
          <l>І наллють живої</l>
          <l>Козацької тії крові,</l>
          <l>Чистої, святої!!!</l>
        </lg>
        <lg type="stanza">
          <l>Може... може... а меж тими</l>
          <l>Меж ножами рута</l>
          <l>І барвінок розів’ється — </l>
          <l>І слово забуте,</l>
          <l>Моє слово тихо-сумне,</l>
          <l>Богобоязливе,</l>
          <l>Згадається — і дівоче</l>
          <l>Серце боязливе</l>
          <l>Стрепенеться, як рибонька,</l>
          <l>І мене згадає...</l>
          <l>Слово моє, сльози мої,</l>
          <l>Раю ти мій, раю!</l>
        </lg>
        <lg type="stanza">
          <l>Спи, Чигрине, нехай гинуть</l>
          <l>У ворога діти,</l>
          <l>Спи, гетьмане, поки встане</l>
          <l>Правда на сім світі.</l>
        </lg>
      </div1>
      <div1 type="poem">
        <head>СОВА</head>
        <docDate>1844</docDate>
        <lg type="stanza">
          <l>Породила мати сина</l>
          <l>В зеленій діброві,</l>
          <l>Дала йому карі очі</l>
          <l>І чорнії брови.</l>
          <l>Китайкою повивала,</l>
          <l>Всіх святих благала,</l>
          <l>Та щоб йому всі святії</l>
          <l>Талан-долю слали.</l>
          <l>«Пошли тобі Матер Божа</l>
          <l>Тії благодати,</l>
          <l>Всього того, чого мати</l>
          <l>Не зуміє дати».</l>
          <l>До схід сонця воду брала,</l>
          <l>В барвінку купала,</l>
          <l>До півночі колихала,</l>
          <l>До світа співала:</l>
        </lg>
        <lg type="stanza">
          <l>«Е... е... лю-лі,</l>
          <l>Питала зозулі,</l>
          <l>Зозуля кувала,</l>
          <l>Правдоньку казала.</l>
          <l>Буду сто літ жити,</l>
          <l>Тебе годувати,</l>
          <l>В жупані ходити,</l>
          <l>Буду панувати.</l>
          <l>Ой виростеш, сину,</l>
          <l>За півчварта року,</l>
          <l>Як княжа дитина,</l>
          <l>Як ясен високий,</l>
          <l>Гнучкий і дебелий,</l>
          <l>Щасливий, веселий</l>
          <l>І не одинокий.</l>
          <l>Найду тобі рівню</l>
          <l>Хоч за морем синім, </l>
          <l>Або крамарівну,</l>
          <l>Або сотниківну,</l>
          <l>Таки панну, сину.</l>
          <l>У червоних черевиках,</l>
          <l>В зеленім жупані</l>
          <l>По світлиці похожає,</l>
          <l>Як пава, як пані,</l>
          <l>Та з тобою розмовляє.</l>
          <l>В хаті, як у Раї!!</l>
          <l>А я сижу на покуті,</l>
          <l>Тілько поглядаю.</l>
        </lg>
        <lg type="stanza">
          <l>Ой сину мій, сину,</l>
          <l>Моя ти дитино,</l>
          <l>Чи є кращий на всім світі,</l>
          <l>На всій Україні!</l>
          <l>Нема кращого й не буде.</l>
          <l>Дивуйтеся, люди!</l>
          <l>Нема кращого!.. А долю...</l>
          <l>Долю роздобуде».</l>
        </lg>
        <lg type="stanza">
          <l>Ой зозуле, зозуленько,</l>
          <l>Нащо ти кувала,</l>
          <l>Нащо ти їй довгі літа,</l>
          <l>Сто літ накувала?</l>
          <l>Чи є ж таки на сім світі</l>
          <l>Слухняная доля?</l>
          <l>Ох, якби то... Вміла б мати</l>
          <l>З німецького поля</l>
          <l>Своїм діточкам закликать</l>
          <l>І долю, і волю,</l>
          <l>Та ба... А зле безталання</l>
          <l>Зострінеться всюди,</l>
          <l>І на шляху і без шляху,</l>
          <l>Усюди, де люди.</l>
        </lg>
        <lg type="stanza">
          <l>Кохалася мати сином,</l>
          <l>Як квіткою в гаї,</l>
          <l>Кохалася... А тим часом</l>
          <l>Батько умирає.</l>
          <l>Осталася удовою,</l>
          <l>Хоч і молодою</l>
          <l>І не одна... Та все ж тяжко...</l>
          <l>З горем та нудьгою</l>
          <l>Пішла вона до сусідів </l>
          <l>Поради просити...</l>
          <l>Присудили сусідоньки</l>
          <l>У наймах служити.</l>
          <l>Ізнищіла, ізмарніла,</l>
          <l>Кинула господу,</l>
          <l>Пішла в найми... Не минула</l>
          <l>Лихої пригоди.</l>
          <l>І день і ніч працювала,</l>
          <l>Подушне платила...</l>
          <l>І синові за три копи</l>
          <l>Жупанок купила.</l>
          <l>Щоб і воно, удовине,</l>
          <l>До школи ходило.</l>
        </lg>
        <lg type="stanza">
          <l>Ой талане-талане,</l>
          <l>Удовиний поганий,</l>
          <l>Чи ти в полі, чи ти в гаї,</l>
          <l>Обідраний цигане,</l>
          <l>З бурлаками гуляєш?</l>
          <l>Тече вода і на гору</l>
          <l>Багатому в хату.</l>
          <l>А вбогому в яру треба</l>
          <l>Криницю копати.</l>
          <l>У багатих ростуть діти — </l>
          <l>Верби при долині,</l>
          <l>А у вдови одним одно,</l>
          <l>Та й те, як билина.</l>
        </lg>
        <lg type="stanza">
          <l>Діждалася вдова долі,</l>
          <l>Зросту того сина.</l>
          <l>І письменний, і вродливий — </l>
          <l>Квіточка дитина!</l>
          <l>Як у Бога за дверима,</l>
          <l>Вдова панувала,</l>
          <l>А дівчата лицялися</l>
          <l>І рушники дбали.</l>
          <l>Полюбила багатая — </l>
          <l>Не поцілувала,</l>
          <l>Вишивала шовком хустку — </l>
          <l>Не подарувала.</l>
          <l>Крались злидні із-за моря</l>
          <l>В удовину хату</l>
          <l>Та й підкрались... Стали хлопців</l>
          <l>В кайдани кувати</l>
          <l>Та повезли до прийому </l>
          <l>Битими шляхами.</l>
          <l>Пішла й вдова з матерями</l>
          <l>З дрібними сльозами.</l>
          <l>Де на ніч ставали,</l>
          <l>Сторожу давали,</l>
          <l>Стару вдову до обозу</l>
          <l>Та й не допускали.</l>
          <l>Ой привезли до прийому</l>
          <l>Чуприни голити.</l>
          <l>Усе дрібні, усе малі,</l>
          <l>Все багатих діти.</l>
          <l>Той каліка-недоріка,</l>
          <l>Той не вміє стати,</l>
          <l>Той горбатий, той багатий,</l>
          <l>Тих чотири в хаті.</l>
          <l>Усі невлад, усіх назад,</l>
          <l>В усіх доля мати.</l>
          <l>А у вдови один син,</l>
          <l>Та й той якраз під аршин.</l>
        </lg>
        <lg type="stanza">
          <l>Покинула знову хату,</l>
          <l>Синову господу,</l>
          <l>Пішла в найми, за хліб черствий</l>
          <l>Жидам носить воду.</l>
          <l>Бо хрещені не приймають:</l>
          <l>«Стара, — кажуть, — стала,</l>
          <l>Нездужає...». І огризок</l>
          <l>В вікно подавали</l>
          <l>Христа ради... Не дай, Боже,</l>
          <l>Такого дожити,</l>
          <l>Не дай, Боже, в багатого</l>
          <l>І пить попросити.</l>
          <l>По копійці заробляла,</l>
          <l>Копу назбирала.</l>
          <l>Та до сина лист писала,</l>
          <l>У військо послала — </l>
          <l>Полегшало. Минає рік,</l>
          <l>І другий минає,</l>
          <l>І четвертий, і десятий,</l>
          <l>А чутки немає.</l>
          <l>Нема чутки; що тут робить?</l>
          <l>Треба торбу брати</l>
          <l>Та йти... іти собак дражнить</l>
          <l>Од хати до хати. </l>
          <l>Взяла торбу, пішла селом,</l>
          <l>На вигоні сіла</l>
          <l>І в село вже не верталась,</l>
          <l>День і ніч сиділа</l>
          <l>Коло коворот. А літо</l>
          <l>За літом минає.</l>
          <l>Помарніла, скалічіла,</l>
          <l>Ніхто й не пізнає.</l>
          <l>Та й кому там пізнавати</l>
          <l>Каліку убогу?</l>
          <l>Сидить собі та дивиться</l>
          <l>В поле на дорогу.</l>
          <l>І світає, і смеркає,</l>
          <l>І знову смеркає,</l>
          <l>А москаля, її сина,</l>
          <l>Немає, немає.</l>
        </lg>
        <lg type="stanza">
          <l>Понад ставом увечері</l>
          <l>Хитається очерет.</l>
          <l>Дожидає сина мати</l>
          <l>До досвіта вечерять.</l>
          <l>Понад ставом увечері</l>
          <l>Шепочеться осока,</l>
          <l>Дожидає в темнім [гаї]</l>
          <l>Дівчинонька козака.</l>
          <l>Понад ставом вітер віє,</l>
          <l>Лози нагинає.</l>
          <l>Плаче мати одна в хаті,</l>
          <l>А дівчина в гаї.</l>
          <l>Поплакала чорнобрива</l>
          <l>Та й стала співати.</l>
          <l>Поплакала стара мати</l>
          <l>Та й стала ридати.</l>
          <l>І молилась, і ридала,</l>
          <l>Кляла все на світі.</l>
          <l>Ох, тяжкі ви, безталанні</l>
          <l>У матері діти!</l>
        </lg>
        <lg type="stanza">
          <l>Скалічені старі руки</l>
          <l>До Бога здіймала,</l>
          <l>Свою долю проклинала,</l>
          <l>Сина вимовляла.</l>
          <l>То од жалю одходила</l>
          <l>І мовчки журилась</l>
          <l>Та на шлях той, на далекий, </l>
          <l>Крізь сльози дивилась.</l>
          <l>І день і ніч дивилася</l>
          <l>Та й стала питати:</l>
          <l>«Чи не чув хто, чи не бачив</l>
          <l>Москаля- салдата,</l>
          <l>Мого сина?..» Ніхто не чув,</l>
          <l>Ніхто і не бачив.</l>
          <l>Сидить вона, не йде в село,</l>
          <l>Не пита й не плаче.</l>
          <l>Одуріла!.. І цеглину</l>
          <l>Муштрує, то лає,</l>
          <l>То годує, як дитину,</l>
          <l>Й сином називає,</l>
          <l>І нищечком тихесенько</l>
          <l>Крізь сльози співає:</l>
        </lg>
        <lg type="stanza">
          <l>«Змія хату запалила,</l>
          <l>Дітям каші наварила,</l>
          <l>Поморщила постоли,</l>
          <l>Полетіли москалі.</l>
          <l>Сірі гуси в ірій, ірій</l>
          <l>По чотири, по чотири</l>
          <l>Полетіли — гел-гел!</l>
          <l>На могилі орел,</l>
          <l>На могилі серед ночі</l>
          <l>У козака вийма очі,</l>
          <l>А дівчина в темнім гаї</l>
          <l>Його з війська виглядає».</l>
        </lg>
        <lg type="stanza">
          <l>Вдень лазила на смітниках,</l>
          <l>Черепки збирала,</l>
          <l>Примовляла, що синові</l>
          <l>Гостинця ховала.</l>
          <l>А уночі розхристана</l>
          <l>І простоволоса</l>
          <l>Селом ходить — то співає,</l>
          <l>То страшно голосить.</l>
          <l>Люди лаяли... Бо, бачте,</l>
          <l>Спать їм не давала</l>
          <l>Та кропиву під їх тином</l>
          <l>І бур’ян топтала.</l>
          <l>Діти бігали з паліччям</l>
          <l>Удень за вдовою</l>
          <l>По улицях та, сміючись,</l>
          <l>Дражнили Совою.</l>
        </lg>
      </div1>
      <div1 type="poem">
        <head>ДІВИЧІЇ НОЧІ</head>
        <docDate>1844</docDate>
        <epigraph>
          <cit>
            <quote>
                        <l>Висушили карі очі</l>
                        <l>Дівичії ночі.</l>
                    </quote>
            <bibl>«Черниця Мар’яна»</bibl>
          </cit>
        </epigraph>
        <lg type="stanza">
          <l>Розплелася густа коса</l>
          <l>Аж до пояса,</l>
          <l>Розкрилися перси-гори — </l>
          <l>Хвилі серед моря,</l>
          <l>Засіяли карі очі — </l>
          <l>Зорі серед ночі,</l>
          <l>Білі руки простяглися — </l>
          <l>Так би й обвилися</l>
          <l>Кругом стану, і в подушку</l>
          <l>Холодну впилися,</l>
          <l>Та й заклякли, та й замерли,</l>
          <l>З плачем рознялися.</l>
        </lg>
        <lg type="stanza">
          <l>«Нащо мені коса-краса,</l>
          <l>Очі голубині,</l>
          <l>Стан мій гнучий... коли нема</l>
          <l>Вірної дружини?</l>
          <l>Немає з ким полюбитись,</l>
          <l>Серцем поділитись...</l>
          <l>Серце моє! Серце моє!</l>
          <l>Тяжко тобі битись</l>
          <l>Одинокому. З ким жити,</l>
          <l>З ким, світе лукавий,</l>
          <l>Скажи мені... Нащо мені</l>
          <l>Тая слава... слава?</l>
          <l>Я любить, я жити хочу</l>
          <l>Серцем, не красою!</l>
          <l>А мені ще й завидують,</l>
          <l>Гордою і злою</l>
          <l>Злії люди нарікають,</l>
          <l>А того й не знають,</l>
          <l>Що я в серці заховала... </l>
          <l>Нехай нарікають,</l>
          <l>Гріх їм буде... Боже милий,</l>
          <l>Чому Ти не хочеш</l>
          <l>Укоротить свої темні,</l>
          <l>Тяжкі мені ночі!..</l>
          <l>Бо я вдень не одинока — </l>
          <l>З полем розмовляю,</l>
          <l>Розмовляю і недолю</l>
          <l>В полі забуваю,</l>
          <l>А вночі...» Та й оніміла,</l>
          <l>Сльози полилися...</l>
          <l>Білі руки простяглися,</l>
          <l>В подушку впилися.</l>
        </lg>
      </div1>
      <div1 type="poem">
        <head>СОН</head>
        <docDate>1844</docDate>
        <head type="subtitle">(Комедія)</head>
        <epigraph xml:lang="cu">
          <cit>
            <quote>Духъ истины, его же міръ не можетъ пріяти, яко не видитъ его, ниже знаетъ его.</quote>
            <bibl>Иоанна, глава 14, стих 17.</bibl>
          </cit>
        </epigraph>
        <lg type="stanza">
          <l>У всякого своя доля</l>
          <l>І свій шлях широкий,</l>
          <l>Той мурує, той руйнує,</l>
          <l>Той неситим оком</l>
          <l>За край світа зазирає,</l>
          <l>Чи нема країни,</l>
          <l>Щоб загарбать і з собою</l>
          <l>Взять у домовину.</l>
          <l>Той тузами обирає</l>
          <l>Свата в його хаті,</l>
          <l>А той нишком у куточку</l>
          <l>Гострить ніж на брата.</l>
          <l>А той, тихий та тверезий,</l>
          <l>Богобоязливий,</l>
          <l>Як кішечка підкрадеться,</l>
          <l>Вижде нещасливий</l>
          <l>У тебе час та й запустить</l>
          <l>Пазурі в печінки, — </l>
          <l>І не благай: не вимолять</l>
          <l>Ні діти, ні жінка.</l>
          <l>А той, щедрий та розкошний,</l>
          <l>Все храми мурує;</l>
          <l>Та отечество так любить,</l>
          <l>Так за ним бідкує,</l>
          <l>Так із його, сердешного,</l>
          <l>Кров, як воду, точить!..</l>
          <l>А братія мовчить собі,</l>
          <l>Витріщивши очі!</l>
          <l>Як ягнята. «Нехай, — каже, — </l>
          <l>Може, так і треба».</l>
          <l>Так і треба! бо немає</l>
          <l>Господа на небі! </l>
          <l>А ви в ярмі падаєте</l>
          <l>Та якогось Раю</l>
          <l>На тім світі благаєте?</l>
          <l>Немає! немає!</l>
          <l>Шкода й праці, схаменіться.</l>
          <l>Усі на сім світі — </l>
          <l>І царята, і старчата — </l>
          <l>Адамові діти.</l>
          <l>І той... і той... А що ж то я?</l>
          <l>Ось що, добрі люди:</l>
          <l>Я гуляю, бенкетую</l>
          <l>В неділю і в будень.</l>
          <l>А вам нудно! жалкуєте!</l>
          <l>Єй-богу, не чую.</l>
          <l>І не кричіть! Я свою п’ю,</l>
          <l>А не кров людськую!</l>
        </lg>
        <lg type="stanza">
          <l>Отак, ідучи попідтинню</l>
          <l>З бенкету п’яний уночі,</l>
          <l>Я міркував собі йдучи,</l>
          <l>Поки доплентавсь до хатини.</l>
          <l>А в мене діти не кричать</l>
          <l>І жінка не лає,</l>
          <l>Тихо, як у Раї,</l>
          <l>Усюди Божа благодать — </l>
          <l>І в серці, і в хаті.</l>
          <l>Отож я ліг спати.</l>
          <l>А вже підпилий як засне,</l>
          <l>То хоч коти гармати — </l>
          <l>І усом не моргне.</l>
          <l>Та й сон же, сон, напричуд дивний,</l>
          <l>Мені приснився — </l>
          <l>Найтверезіший би упився,</l>
          <l>Скупий жидюга дав би гривню,</l>
          <l>Щоб позирнуть на ті дива.</l>
          <l>Та чорта з два!</l>
          <l>Дивлюся: так буцім сова</l>
          <l>Летить лугами, берегами, та нетрями,</l>
          <l>Та глибокими ярами,</l>
          <l>Та широкими степами,</l>
          <l>Та байраками.</l>
          <l>А я за нею та за нею,</l>
          <l>Лечу й прощаюся з землею. </l>
          <l>Прощай, світе, прощай, земле,</l>
          <l>Неприязний краю,</l>
          <l>Мої муки, мої люті</l>
          <l>В хмарі заховаю.</l>
          <l>А ти, моя Україно,</l>
          <l>Безталанна вдово,</l>
          <l>Я до тебе літатиму</l>
          <l>З хмари на розмову.</l>
          <l>На розмову тихо-сумну,</l>
          <l>На раду з тобою;</l>
          <l>Опівночі падатиму</l>
          <l>Рясною росою.</l>
          <l>Порадимось, посумуєм,</l>
          <l>Поки сонце встане,</l>
          <l>Поки твої малі діти</l>
          <l>На ворога стануть.</l>
          <l>Прощай же ти, моя нене,</l>
          <l>Удово-небого,</l>
          <l>Годуй діток; жива правда</l>
          <l>У Господа Бога!</l>
        </lg>
        <lg type="stanza">
          <l>Летим. Дивлюся, аж світає,</l>
          <l>Край неба палає,</l>
          <l>Соловейко в темнім гаї</l>
          <l>Сонце зострічає.</l>
          <l>Тихесенько вітер віє,</l>
          <l>Степи, лани мріють,</l>
          <l>Меж ярами над ставами</l>
          <l>Верби зеленіють.</l>
          <l>Сади рясні похилились,</l>
          <l>Тополі по волі</l>
          <l>Стоять собі, мов сторожа,</l>
          <l>Розмовляють з полем.</l>
          <l>І все-то те, вся країна</l>
          <l>Повита красою,</l>
          <l>Зеленіє, вмивається</l>
          <l>Дрібною росою,</l>
          <l>Споконвіку вмивається,</l>
          <l>Сонце зострічає...</l>
          <l>І нема тому почину,</l>
          <l>І краю немає!</l>
          <l>Ніхто його не додбає</l>
          <l>І не розруйнує...</l>
          <l>І все-то те... Душе моя, </l>
          <l>Чого ти сумуєш?</l>
          <l>Душе моя убогая,</l>
          <l>Чого марне плачеш,</l>
          <l>Чого тобі шкода? Хіба ти не бачиш,</l>
          <l>Хіба ти не чуєш людського плачу?</l>
          <l>То глянь, подивися; а я полечу</l>
          <l>Високо, високо за синії хмари;</l>
          <l>Немає там власті, немає там кари,</l>
          <l>Там сміху людського і плачу не чуть.</l>
          <l>Он глянь, у тім раї, що ти покидаєш,</l>
          <l>Латану свитину з каліки знімають,</l>
          <l>З шкурою знімають, бо нічим обуть</l>
          <l>Княжат недорослих; а он розпинають</l>
          <l>Вдову за подушне, а сина кують,</l>
          <l>Єдиного сина, єдину дитину,</l>
          <l>Єдину надію! в військо оддають!</l>
          <l>Бо його, бач, трохи! А онде під тином</l>
          <l>Опухла дитина, голоднеє мре,</l>
          <l>А мати пшеницю на панщині жне.</l>
          <l>А он бачиш? Очі! Очі!</l>
          <l>Нащо ви здалися,</l>
          <l>Чом ви змалку не висохли,</l>
          <l>Слізьми не злилися?</l>
          <l>То покритка попідтинню</l>
          <l>З байстрям шкандибає,</l>
          <l>Батько й мати одцурались</l>
          <l>Й чужі не приймають!</l>
          <l>Старці навіть цураються!!</l>
          <l>А панич не знає,</l>
          <l>З двадцятою, недоліток,</l>
          <l>Душі пропиває!</l>
        </lg>
        <lg type="stanza">
          <l>Чи Бог бачить із-за хмари</l>
          <l>Наші сльози, горе?</l>
          <l>Може, й бачить, та помага,</l>
          <l>Як і оті гори</l>
          <l>Предковічні, що политі</l>
          <l>Кровію людською!..</l>
          <l>Душе моя убогая!</l>
          <l>Лишенько з тобою.</l>
          <l>Уп’ємося отрутою,</l>
          <l>В кризі ляжем спати,</l>
          <l>Пошлем думу аж до Бога,</l>
          <l>Його розпитати, </l>
          <l>Чи довго ще на сім світі</l>
          <l>Катам панувати??</l>
          <l>Лети ж, моя думо, моя люта муко,</l>
          <l>Забери з собою всі лиха, всі зла,</l>
          <l>Своє товариство — ти з ними росла,</l>
          <l>Ти з ними кохалась, їх тяжкії руки</l>
          <l>Тебе повивали. Бери ж їх, лети</l>
          <l>Та по всьому небу орду розпусти.</l>
          <l>Нехай чорніє, червоніє,</l>
          <l>Полум’ям повіє,</l>
          <l>Нехай знову рига змії,</l>
          <l>Трупом землю криє.</l>
          <l>А без тебе я де-небудь</l>
          <l>Серце заховаю</l>
          <l>Та тим часом пошукаю</l>
          <l>На край світа раю.</l>
          <l>І знов лечу понад землею, І знов прощаюся я з нею.</l>
          <l>Тяжко матір покидати</l>
          <l>У безверхій хаті,</l>
          <l>А ще гірше дивитися</l>
          <l>На сльози та лати.</l>
        </lg>
        <lg type="stanza">
          <l>Лечу, лечу, а вітер віє,</l>
          <l>Передо мною сніг біліє,</l>
          <l>Кругом бори та болота,</l>
          <l>Туман, туман і пустота.</l>
          <l>Людей не чуть, не знать і сліду</l>
          <l>Людської страшної ноги.</l>
          <l>І вороги й невороги,</l>
          <l>Прощайте, в гості не приїду!</l>
          <l>Упивайтесь, бенкетуйте — </l>
          <l>Я вже не почую,</l>
          <l>Один собі навік-віки</l>
          <l>В снігу заночую.</l>
          <l>І поки ви дознаєтесь,</l>
          <l>Що ще є країна,</l>
          <l>Не полита сльозьми, кров’ю,</l>
          <l>То я одпочину...</l>
          <l>Одпочину... Аж слухаю — </l>
          <l>Загули кайдани</l>
          <l>Під землею... Подивлюся...</l>
          <l>О люде поганий! </l>
          <l>Де ти взявся? Що ти робиш?</l>
          <l>Чого ти шукаєш</l>
          <l>Під землею? Ні, вже, мабуть,</l>
          <l>Я не заховаюсь</l>
          <l>І на небі!.. За що ж кара,</l>
          <l>За що мені муки?</l>
          <l>Кому я що заподіяв?</l>
          <l>Чиї тяжкі руки</l>
          <l>В тілі душу закували,</l>
          <l>Серце запалили</l>
          <l>І галичі силу</l>
          <l>Думи розпустили??</l>
          <l>За що, не знаю, а караюсь,</l>
          <l>І тяжко караюсь!</l>
          <l>І коли я спокутую,</l>
          <l>Коли діжду краю,</l>
          <l>Не бачу й не знаю!!</l>
        </lg>
        <lg type="stanza">
          <l>Заворушилася пустиня.</l>
          <l>Мов із тісної домовини</l>
          <l>На той остатній Страшний суд</l>
          <l>Мертвці за правдою встають.</l>
          <l>То не вмерлі, не убиті,</l>
          <l>Не суда просити!</l>
          <l>Ні, то люди, живі люди,</l>
          <l>В кайдани залиті.</l>
          <l>Із нор золото виносять,</l>
          <l>Щоб пельку залити</l>
          <l>Неситому!.. То катаржні.</l>
          <l>А за що? Те знає...</l>
          <l>Вседержитель... А може, ще</l>
          <l>Й Він не добачає.</l>
        </lg>
        <lg type="stanza">
          <l>Онде злодій штемпований</l>
          <l>Кайдани волочить;</l>
          <l>Он розбойник катований</l>
          <l>Зубами скрегоче,</l>
          <l>Недобитка товариша</l>
          <l>Зарізати хоче!</l>
          <l>А меж ними, запеклими,</l>
          <l>В кайдани убраний</l>
          <l>Цар всесвітній! Цар волі, цар,</l>
          <l>Штемпом увінчаний!</l>
          <l>В муці, в катарзі не просить, </l>
          <l>Не плаче, не стогне!</l>
          <l>Раз добром нагріте серце</l>
          <l>Вік не прохолоне!</l>
          <l>А де ж твої думи, рожевії квіти,</l>
          <l>Доглядані, смілі, викохані діти,</l>
          <l>Кому ти їх, друже, кому передав?</l>
          <l>Чи, може, навіки в серці поховав?</l>
          <l>О не ховай, брате! Розсип їх, розкидай,</l>
          <l>Зійдуть, і ростимуть, і у люди вийдуть!</l>
        </lg>
        <lg type="stanza">
          <l>Чи ще митарство? чи вже буде?</l>
          <l>Буде, буде, бо холодно,</l>
          <l>Мороз розум будить.</l>
        </lg>
        <lg type="stanza">
          <l>І знов лечу. Земля чорніє.</l>
          <l>Дрімає розум, серце мліє.</l>
          <l>Дивлюся: хати над шляхами</l>
          <l>Та городи з стома церквами,</l>
          <l>А в городах, мов журавлі,</l>
          <l>Замоштрували москалі;</l>
          <l>Нагодовані, обуті</l>
          <l>І кайданами окуті,</l>
          <l>Моштруються... Далі гляну:</l>
          <l>У долині, мов у ямі,</l>
          <l>На багнищі город мріє;</l>
          <l>Над ним хмарою чорніє</l>
          <l>Туман тяжкий... Долітаю — </l>
          <l>То город безкраїй.</l>
          <l>Чи то турецький,</l>
          <l>Чи то німецький,</l>
          <l>А може, те, що й московський.</l>
          <l>Церкви, та палати,</l>
          <l>Та пани пузаті,</l>
          <l>І ні однісінької хати.</l>
        </lg>
        <lg type="stanza">
          <l>Смеркалося... огонь огнем</l>
          <l>Кругом запалало,</l>
          <l>Аж злякавсь я... «Ура! ура!</l>
          <l>Ура!» — закричали.</l>
          <l>«Цу-цу, дурні! схаменіться!</l>
          <l>Чого се ви раді!</l>
          <l>Що горите?» — «Экой хохол!</l>
          <l>Не знает параду.</l>
          <l>У нас парад! Сам изволит </l>
          <l>Сегодни гуляти!»</l>
          <l>«Та де ж вона, тая цяця?»</l>
          <l>«Вон видишь — палаты».</l>
          <l>Штовхаюсь я; аж землячок,</l>
          <l>Спасибі, признався,</l>
          <l>З циновими ґудзиками:</l>
          <l>«Де ты здесь узялся?»</l>
          <l>«З України». — «Так як же ти</l>
          <l>Й говорить не вмієш</l>
          <l>По-здешнему?» — «Ба ні, — кажу, — </l>
          <l>Говорить умію,</l>
          <l>Та не хочу». — «Экой чудак!</l>
          <l>Я всі входи знаю,</l>
          <l>Я тут служу, коли хочеш,</l>
          <l>В дворец попытаюсь</l>
          <l>Ввесты тебе. Только, знаєш,</l>
          <l>Мы, брат, просвищенны, — </l>
          <l>Не поскупись полтинкою...»</l>
          <l>Цур тобі, мерзенний</l>
          <l>Каламарю... І зробився</l>
          <l>Я знову незримий</l>
          <l>Та й пропхався у палати.</l>
          <l>Боже мій єдиний!!</l>
          <l>Так от де рай! Уже нащо</l>
          <l>Золотом облиті</l>
          <l>Блюдолизи; аж ось і сам,</l>
          <l>Високий, сердитий,</l>
          <l>Виступає; обок його</l>
          <l>Цариця- небога,</l>
          <l>Мов опеньок засушений,</l>
          <l>Тонка, довгонога,</l>
          <l>Та ще, на лихо, сердешне</l>
          <l>Хита головою.</l>
          <l>Так оце-то та богиня!</l>
          <l>Лишенько з тобою.</l>
          <l>А я, дурний, не бачивши</l>
          <l>Тебе, цяце, й разу,</l>
          <l>Та й повірив тупорилим</l>
          <l>Твоїм віршемазам.</l>
          <l>Ото дурний! а ще й битий,</l>
          <l>На квиток повірив</l>
          <l>Москалеві; от і читай,</l>
          <l>І йми ти їм віри!</l>
          <l>За богами — панства, панства </l>
          <l>В серебрі та златі,</l>
          <l>Мов кабани годовані,</l>
          <l>Пикаті, пузаті!..</l>
          <l>Аж потіють, та товпляться,</l>
          <l>Щоб то ближче стати</l>
          <l>Коло самих: може, вдарять</l>
          <l>Або дулю дати</l>
          <l>Благоволять; хоч маленьку,</l>
          <l>Хоч півдулі, аби тілько</l>
          <l>Під самую пику.</l>
          <l>І всі уряд поставали</l>
          <l>Ніби без’язикі — </l>
          <l>Анітелень. Цар цвенькає;</l>
          <l>А диво-цариця,</l>
          <l>Мов та чапля меж птахами,</l>
          <l>Скаче, бадьориться.</l>
          <l>Довгенько вдвох похожали,</l>
          <l>Мов сичі надуті.</l>
          <l>Та щось нишком розмовляли — </l>
          <l>Здалека не чути — </l>
          <l>О отечестві, здається,</l>
          <l>Та нових петлицях,</l>
          <l>Та о муштрах ще новіших!..</l>
          <l>А потім цариця</l>
          <l>Сіла мовчки на дзиґлику.</l>
          <l>Дивлюсь, цар підходить</l>
          <l>До найстаршого... та в пику</l>
          <l>Його як затопить!..</l>
          <l>Облизався неборака;</l>
          <l>Та меншого в пузо — </l>
          <l>Аж загуло!.. А той собі</l>
          <l>Ще меншого туза</l>
          <l>Межи плечі; той меншого,</l>
          <l>А менший малого,</l>
          <l>А той дрібних, а дрібнота</l>
          <l>Уже за порогом</l>
          <l>Як кинеться по улицях,</l>
          <l>Та й давай місити</l>
          <l>Недобитків православних,</l>
          <l>А ті голосити;</l>
          <l>Та верещать; та як ревнуть:</l>
          <l>«Гуля наш батюшка, гуля!</l>
          <l>Ура!.. ура!.. ура! а-а-а...»</l>
          <l>Зареготався я, та й годі; </l>
          <l>А й мене давнули</l>
          <l>Таки добре. Перед світом</l>
          <l>Усе те заснуло,</l>
          <l>Тіль[ки] де-де православні</l>
          <l>По углах стогнали</l>
          <l>Та, стогнучи, за батюшку</l>
          <l>Господа благали.</l>
          <l>Сміх і сльози! От пішов я</l>
          <l>Город озирати.</l>
          <l>Там ніч, як день. Дивлюся:</l>
          <l>Палати, палати</l>
          <l>Понад тихою рікою;</l>
          <l>А берег ушитий</l>
          <l>Увесь каменем. Дивуюсь,</l>
          <l>Мов несамовитий!</l>
          <l>Як-то воно зробилося</l>
          <l>З калюжі такої</l>
          <l>Таке диво?.. Отут крові</l>
          <l>Пролито людської — </l>
          <l>І без ножа. По тім боці</l>
          <l>Твердиня й дзвіниця,</l>
          <l>Мов та швайка загострена,</l>
          <l>Аж чудно дивиться.</l>
          <l>І дзиґарі теленькають.</l>
          <l>От я повертаюсь — </l>
          <l>Аж кінь летить, копитами</l>
          <l>Скелю розбиває!</l>
          <l>А на коні сидить охляп,</l>
          <l>У свиті — не свиті,</l>
          <l>І без шапки. Якимсь листом</l>
          <l>Голова повита.</l>
          <l>Кінь басує — от-от річку,</l>
          <l>От... от... перескочить.</l>
          <l>А він руку простягає,</l>
          <l>Мов світ увесь хоче</l>
          <l>Загарбати. Хто ж це такий?</l>
          <l>От собі й читаю,</l>
          <l>Що на скелі наковано:</l>
          <l>Первому — вторая</l>
          <l>Таке диво наставила.</l>
          <l>Тепер же я знаю:</l>
          <l>Це той первий, що розпинав</l>
          <l>Нашу Україну,</l>
          <l>А вторая доканала </l>
          <l>Вдову сиротину.</l>
          <l>Кати! кати! людоїди!</l>
          <l>Наїлись обоє,</l>
          <l>Накралися; а що взяли</l>
          <l>На той світ з собою?</l>
          <l>Тяжко-тяжко мені стало,</l>
          <l>Так, мов я читаю</l>
          <l>Історію України.</l>
          <l>Стою, замираю...</l>
          <l>А тим часом тихо, тихо</l>
          <l>Та сумно співає</l>
          <l>Щось такеє невидиме:</l>
        </lg>
        <lg type="stanza">
          <l>«Із города із Глухова</l>
          <l>Полки виступали</l>
          <l>З заступами на лінію,</l>
          <l>А мене послали</l>
          <l>На столицю з козаками</l>
          <l>Наказним гетьманом!</l>
          <l>О Боже наш милосердий!</l>
          <l>О царю поганий,</l>
          <l>Царю проклятий, лукавий,</l>
          <l>Аспиде неситий!</l>
          <l>Що ти зробив з козаками?</l>
          <l>Болота засипав</l>
          <l>Благородними костями;</l>
          <l>Поставив столицю</l>
          <l>На їх трупах катованих!</l>
          <l>І в темній темниці</l>
          <l>Мене, вольного гетьмана,</l>
          <l>Голодом замучив</l>
          <l>У кайданах. Царю! царю!</l>
          <l>І Бог не розлучить</l>
          <l>Нас з тобою. Кайданами</l>
          <l>Скований зо мною</l>
          <l>Навік-віки. Тяжко мені</l>
          <l>Витать над Невою.</l>
          <l>України далекої,</l>
          <l>Може, вже немає.</l>
          <l>Полетів би, подивився,</l>
          <l>Так Бог не пускає.</l>
          <l>Може, Москва випалила</l>
          <l>І Дніпро спустила</l>
          <l>В синє море, розкопала </l>
          <l>Високі могили — </l>
          <l>Нашу славу. Боже милий,</l>
          <l>Зжалься, Боже милий».</l>
          <l>Та й замовкло; дивлюся я:</l>
          <l>Біла хмара криє</l>
          <l>Сіре небо. А в тій хмарі</l>
          <l>Мов звір в гаї виє.</l>
          <l>То не хмара — біла пташка</l>
          <l>Хмарою спустилась</l>
          <l>Над царем тим мусянджовим</l>
          <l>І заголосила:</l>
          <l>«І ми сковані з тобою,</l>
          <l>Людоїде, змію!</l>
          <l>На Страшному на судищі</l>
          <l>Ми Бога закриєм</l>
          <l>Од очей твоїх неситих.</l>
          <l>Ти нас з України</l>
          <l>Загнав, голих і голодних,</l>
          <l>У сніг на чужину</l>
          <l>Та й порізав; а з шкур наших</l>
          <l>Собі багряницю</l>
          <l>Пошив жилами твердими</l>
          <l>І заклав столицю</l>
          <l>В новій рясі. Подивися:</l>
          <l>Церкви та палати!</l>
          <l>Веселися, лютий кате,</l>
          <l>Проклятий! проклятий!»</l>
        </lg>
        <lg type="stanza">
          <l>Розлетілись, розсипались,</l>
          <l>Сонечко вставало,</l>
          <l>А я стояв, дивувався,</l>
          <l>Та аж страшно стало.</l>
          <l>Уже вбогі ворушились,</l>
          <l>На труд поспішали,</l>
          <l>І москалі на розпуттях</l>
          <l>Уже моштрувались.</l>
          <l>Покрай улиць поспішали</l>
          <l>Заспані дівчата,</l>
          <l>Та не з дому, а додому!</l>
          <l>Посилала мати</l>
          <l>На цілу ніч працювати,</l>
          <l>На хліб заробляти.</l>
          <l>А я стою, похилившись,</l>
          <l>Думаю, гадаю, </l>
          <l>Як то тяжко той насущний</l>
          <l>Люди заробляють.</l>
          <l>От і братія сипнула</l>
          <l>У сенат писати,</l>
          <l>Та підписувать, та драти</l>
          <l>І з батька і брата.</l>
          <l>А меж ними і землячки</l>
          <l>Де-де проглядають.</l>
          <l>По-московській так і ріжуть,</l>
          <l>Сміються та лають</l>
          <l>Батьків своїх, що змалечку</l>
          <l>Цвенькать не навчили</l>
          <l>По-німецькій — а то тепер</l>
          <l>І кисни в чорнилах!</l>
          <l>П’явки! п’явки! Може, батько</l>
          <l>Остатню корову</l>
          <l>Жидам продав, поки вивчив</l>
          <l>Московської мови.</l>
          <l>Україно! Україно!</l>
          <l>Оце твої діти,</l>
          <l>Твої квіти молодії,</l>
          <l>Чорнилом политі.</l>
          <l>Московською блекотою</l>
          <l>В німецьких теплицях</l>
          <l>Заглушені!.. Плач, Украйно!</l>
          <l>Бездітна вдовице!</l>
        </lg>
        <lg type="stanza">
          <l>Піти лишень подивиться</l>
          <l>До царя в палати,</l>
          <l>Що там робиться. Приходжу,</l>
          <l>Старшина пузата</l>
          <l>Стоїть рядом; сопе, хропе,</l>
          <l>Та понадувалось,</l>
          <l>Як індики, і на двері</l>
          <l>Косо поглядало.</l>
          <l>Аж ось вони й одчинились.</l>
          <l>Неначе з берлоги</l>
          <l>Медвідь виліз, ледве-ледве</l>
          <l>Переносить ноги.</l>
          <l>Та одутий, аж посинів,</l>
          <l>Похмілля прокляте</l>
          <l>Його мучило. Як крикне</l>
          <l>На самих пузатих — </l>
          <l>Всі пузаті до одного </l>
          <l>В землю провалились!</l>
          <l>Він вилупив баньки з лоба — </l>
          <l>І все затрусилось,</l>
          <l>Що осталось; мов скажений,</l>
          <l>На менших гукає — </l>
          <l>І ті в землю; він до дрібних — </l>
          <l>І ті пропадають!</l>
          <l>Він до челяді — і челядь,</l>
          <l>І челядь пропала;</l>
          <l>До москалів — москалики,</l>
          <l>Тілько застогнало,</l>
          <l>Пішли в землю; диво дивне</l>
          <l>Сталося на світі.</l>
          <l>Дивлюся я, що дальш буде,</l>
          <l>Що буде робити</l>
          <l>Мій медведик! Стоїть собі,</l>
          <l>Голову понурив,</l>
          <l>Сіромаха. Де ж ділася</l>
          <l>Медвежа натура?</l>
          <l>Мов кошеня, такий чудний.</l>
          <l>Я аж засміявся.</l>
          <l>Він і почув, та як зикне — </l>
          <l>Я перелякався</l>
          <l>Та й прокинувсь... Отаке-то</l>
          <l>Приснилося диво.</l>
          <l>Чудне якесь!.. таке тілько</l>
          <l>Сниться юродивим</l>
          <l>Та п’яницям. Не здивуйте,</l>
          <l>Брати любі, милі,</l>
          <l>Що не своє розказав вам,</l>
          <l>А те, що приснилось.</l>
        </lg>
      </div1>
      <div1 type="poem">
        <head>«У НЕДІЛЮ НЕ ГУЛЯЛА...»</head>
        <docDate>1844</docDate>
        <lg type="stanza">
          <l>У неділю не гуляла</l>
          <l>Та на шовки заробляла,</l>
          <l>Та хустину вишивала,</l>
          <l>Вишиваючи, співала.</l>
        </lg>
        <lg type="stanza">
          <l>«Хустиночко мережана,</l>
          <l>Вишиваная,</l>
          <l>Вигаптую, подарую,</l>
          <l>А він мене поцілує,</l>
          <l>Хустино моя</l>
          <l>Мальованая.</l>
          <l>Здивуються вранці люди,</l>
          <l>Що в сироти хустка буде</l>
          <l>Мережаная,</l>
          <l>Мальованая.</l>
          <l>А я косу розплітаю,</l>
          <l>З дружиною похожаю.</l>
          <l>Доленько моя,</l>
          <l>Матінко моя».</l>
        </lg>
        <lg type="stanza">
          <l>Отак вона вишивала,</l>
          <l>У віконце поглядала,</l>
          <l>Чи не ревуть круторогі,</l>
          <l>Чи не йде чумак з дороги.</l>
          <l>Іде чумак з-за Лиману</l>
          <l>З чужим добрим, безталанний,</l>
          <l>Чужі воли поганяє,</l>
          <l>Поганяючи, співає:</l>
          <l>«Доле моя, доле,</l>
          <l>Чом ти не такая,</l>
          <l>Як інша, чужая?</l>
          <l>Чи я п’ю, гуляю, </l>
          <l>Чи сили не маю,</l>
          <l>Чи до тебе доріженьки</l>
          <l>У степу не знаю?</l>
          <l>Чи до тебе свої дари</l>
          <l>Я не посилаю?</l>
          <l>Є у мене дари — </l>
          <l>Очі мої карі.</l>
          <l>Молодую мою силу</l>
          <l>Багаті купили,</l>
          <l>Може, й дівчину без мене</l>
          <l>З іншим заручили...</l>
          <l>Навчи ж мене, моя доле,</l>
          <l>Гуляти навчи».</l>
        </lg>
        <lg type="stanza">
          <l>Та й заплакав, сіромаха,</l>
          <l>Степом ідучи.</l>
          <l>Ой застогнав сивий пугач</l>
          <l>В степу на могилі,</l>
          <l>Зажурились чумаченьки,</l>
          <l>Тяжко зажурились.</l>
          <l>«Благослови, отамане,</l>
          <l>Коло села стати,</l>
          <l>Та понесем товариша</l>
          <l>В село причащати».</l>
          <l>Сповідали, причащали</l>
          <l>Й ворожки питали — </l>
          <l>Не помогло... з незціленним</l>
          <l>В дорогу рушали.</l>
          <l>Чи то праця задавила</l>
          <l>Молодую силу,</l>
          <l>Чи то нудьга невсипуща</l>
          <l>Його з ніг звалила.</l>
          <l>Чи то люди поробили</l>
          <l>Йому, молодому,</l>
          <l>Що привезли його з Дону</l>
          <l>На возі додому.</l>
          <l>Благав Бога, щоб дівчину...</l>
          <l>Хоч село побачить.</l>
          <l>Не доблагав... Поховали,</l>
          <l>Ніхто й не заплаче!</l>
        </lg>
        <lg type="stanza">
          <l>Поставили громадою</l>
          <l>Хрест над сиротою</l>
          <l>Й розійшлися... Як билина, </l>
          <l>Як лист за водою,</l>
          <l>Пішов козак з сього світа,</l>
          <l>Все забрав з собою.</l>
          <l>А де ж тая мальована,</l>
          <l>Шитая хустина,</l>
          <l>А де ж тая веселая</l>
          <l>Дівчина- дитина?!</l>
        </lg>
        <lg type="stanza">
          <l>На новому хресті хустку</l>
          <l>Вітер розвіває,</l>
          <l>А дівчина у черниці</l>
          <l>Косу розплітає.</l>
        </lg>
      </div1>
      <div1 type="poem">
        <head>«ЧОГО МЕНІ ТЯЖКО, ЧОГО МЕНІ НУДНО...»</head>
        <docDate>1844</docDate>
        <lg type="stanza">
          <l>Чого мені тяжко, чого мені нудно,</l>
          <l>Чого серце плаче, ридає, кричить,</l>
          <l>Мов дитя голодне? Серце моє трудне,</l>
          <l>Чого ти бажаєш, що в тебе болить?</l>
          <l>Чи пити, чи їсти, чи спатоньки хочеш?</l>
          <l>Засни, моє серце, навіки засни,</l>
          <l>Невкрите, розбите — а люд навісний</l>
          <l>Нехай скаженіє... Закрий, серце, очі.</l>
        </lg>
      </div1>
      <div1 type="poem">
        <head>«ЗАВОРОЖИ МЕНІ, ВОЛХВЕ...»</head>
        <docDate>1844</docDate>
        <lg type="stanza">
          <l>Заворожи мені, волхве,</l>
          <l>Друже сивоусий,</l>
          <l>Ти вже серце запечатав,</l>
          <l>А я ще боюся.</l>
          <l>Боюся ще погорілу</l>
          <l>Пустку руйновати,</l>
          <l>Боюся ще, мій голубе,</l>
          <l>Серце поховати.</l>
          <l>Може, вернеться надія</l>
          <l>З тією водою</l>
          <l>Зцілющою й живущою,</l>
          <l>Дрібною сльозою.</l>
          <l>Може, вернеться з-за світа</l>
          <l>В пустку зимовати,</l>
          <l>Хоч всередині обілить</l>
          <l>Горілую хату.</l>
          <l>І витопить, і нагріє,</l>
          <l>І світло засвітить...</l>
          <l>Може, ще раз прокинуться</l>
          <l>Мої думи-діти.</l>
          <l>Може, ще раз помолюся,</l>
          <l>З дітками заплачу,</l>
          <l>Може, ще раз сонце правди</l>
          <l>Хоч крізь сон побачу...</l>
          <l>Стань же братом, хоч одури,</l>
          <l>Скажи, що робити:</l>
          <l>Чи молитись, чи журитись,</l>
          <l>Чи тім’я розбити??! </l>
        </lg>
      </div1>
      <div1 type="poem">
        <head>ГОГОЛЮ</head>
        <docDate>1844</docDate>
        <lg type="stanza">
          <l>За думою дума роєм вилітає,</l>
          <l>Одна давить серце, друга роздирає,</l>
          <l>А третяя тихо, тихесенько плаче</l>
          <l>У самому серці, може, й Бог не бачить.</l>
          <l>Кому ж її покажу я,</l>
          <l>І хто тую мову</l>
          <l>Привітає, угадає</l>
          <l>Великеє слово?</l>
          <l>Всі оглухли — похилились</l>
          <l>В кайданах... байдуже...</l>
          <l>Ти смієшся, а я плачу,</l>
          <l>Великий мій друже.</l>
          <l>А що вродить з того плачу?</l>
          <l>Богилова, брате...</l>
          <l>Не заревуть в Україні</l>
          <l>Вольнії гармати.</l>
          <l>Не заріже батько сина,</l>
          <l>Своєї дитини,</l>
          <l>За честь, славу, за братерство,</l>
          <l>За волю Вкраїни.</l>
          <l>Не заріже — викохає</l>
          <l>Та й продасть в різницю</l>
          <l>Москалеві. Це б то, бачиш,</l>
          <l>Лепта удовиці</l>
          <l>Престолові- отечеству</l>
          <l>Та німоті плата.</l>
          <l>Нехай, брате. А ми будем</l>
          <l>Сміяться та плакать.</l>
        </lg>
      </div1>
    </body>
  </text>
</TEI>
